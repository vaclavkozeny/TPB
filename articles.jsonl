{"title": "Ne ruský dron, dům na východě země zničila střela z naší stíhačky, píší v Polsku", "time": "2025-09-16T15:43:00+02:00", "content": " Prokuratura v Lublinu, jež se zabývala identifikací dronů a vyšetřením incidentu, podle deníkuRzeczpospolitazatím neuvedla bližší informace. „Zařízení nebylo identifikováno jako dron ani jako jeho fragmenty,“ stojí v prohlášení. Prokuratura podle deníku vyčkává se závěry kvůli tomu, že vyšetřování ještě probíhá. Prezident Karol Nawrocki po zveřejnění informací deníku oznámil, že se bude od vlády domáhat objasnění. Veškerá odpovědnost za poškození domu spadá na Rusko jako původce provokace, zareagoval premiér Donald Tusk a přislíbil, že příslušné úřady budou informovat veřejnost, vládu a prezidenta po ukončení vyšetřování. „Ruce pryč od polských vojáků,“ napsal premiér na X. „Nikdo nemá výhrady vůči vojákům, není jejich vina, že raketa selhala. Výhrady máme k vaší vládě, která dezinformovala,“ odvětil premiérovi jeden z opozičních politiků Slawomir Mentzen. Podle listu však dům nezasáhl ruský dron, ale raketa vystřelená z polské stíhačky F-16, která byla použita k sestřelení dronu. Náměstek ministra národní obrany Cezary Tomczyk minulý týden přiznal, že bylo potvrzeno sestřelení tří dronů. Místo tehdy neupřesnil. „Jednalo se o raketu vzduch–vzduch AIM-120 AMRAAM z našeho letounu F-16, která měla během letu poruchu naváděcího systému a nefungovala. Naštěstí se nezapálila a nevybuchla, protože fungovaly pojistky roznětky,“ uvedl jeden ze zdrojů Rzeczpospolity. Na dům tedy spadla třímetrová střela o hmotnosti více než 150 kilogramů. Při zásahu budovy byla poškozena střecha a proražen strop. Obyvatelé domu přežili – majitelka nemovitosti médiím sdělila, že se jí podařilo opustit ložnici těsně předtím, než do ní spadly zbytky železa. Manželům pomohla obec, která jim poskytla náhradní ubytování a sbírá peníze na opravu domu, jejíž náklady předběžně odhadla na 50 000 zlotých (asi 286 000 Kč). O pomoci manželům informovaly také úřady v regionu. „V rámci odškodnění vojáci uklidí a opraví poškozený dům. Opravu zaplatí a uskuteční polská armáda,“ ujistil mluvčí ministerstva obrany podle listu Gazeta Wyborcza. Ten dodal, že mezitím místní sdružení chovatelů záchranářských psů v internetové sbírce získalo pro manžele Alu a Tomasze Weselowské více než 53 000 zlotých na opravu jejich domu. Ruské drony útočící na Ukrajinu narušily polský vzdušný prostor minulou středu. Velitelství armády proti nim nařídilo použít zbraně. Část z nich byla sestřelena. Kvůli vojenskému zásahu byla uzavřena část nebe nad Polskem, letiště v Lublinu dlouho zůstávalo mimo provoz. V sobotu řešilo průnik ruského dronu na své území i Rumunsko. V pondělí pak ochranka polské vlády zneškodnila dron létající nad vládními budovami ve Varšavě a zadržela dva běloruské občany. Polsko v souvislosti s manévry uzavřelo hranici s Běloruskem a Ruskem. „Otevřeme hranice, až to bude bezpečné,“ řekl v pondělí večer ministr vnitra Marcin Kierwiński. Mapy poskytujeOpenStreetMappodOpen Data Commons Open Database License", "images": 7, "disc": 214, "tags": ["Rusko", "Válka na Ukrajině", "Dron", "Polsko", "Stíhačka", "Lublin"]}
{"title": "Mladíci močili do vývaru. Tisíce hostů restaurace v Číně mají nárok na odškodné", "time": "2025-09-16T19:07:00+02:00", "content": " Incident, o kterém informoval web stanice BBC, se stal letos 24. února v šanghajské pobočce čínského řetězce Chaj-ti-lao, který nabízí takzvaný hot pot, tedy možnost uvařit si vlastní polévku přímo před sebou. Internetem se poté začal šířit videozáznam, na kterém jsou na stole vidět nohy neidentifikovatelného mladíka, který močí přímo do jednoho z hrnců. Šanghajský soud minulý pátek rozhodl, že oba mladíci porušili majetková práva řetězce a poškodili jeho pověst urážlivým chováním. Poukázal také na to, že kvůli jejich jednání bylo kontaminováno nádobí v restauraci a chování dvojice vyvolalo silné znechucení veřejnosti. Soud podle médií také shledal rodiče chlapců vinnými z neplnění jejich opatrovnické povinnosti a nařídil všem uhradit dva miliony jüanů za provozní škody a poškození dobré pověsti, 130 tisíc jüanů pro jednoho z dodavatelů za ztrátu nádobí a náklady na úklid a 70 tisíc jüanů za právní výlohy. I když nic nenasvědčuje tomu, že někdo kontaminovaný vývar snědl, řetězec nabídl odškodnění více než čtyřem tisícům hostů, kteří od 24. února do 8. března šanghajskou pobočku navštívili, a to jak vrácení peněz v plné výši, tak i finanční náhradu ve výši desetinásobku zaplacené částky. Chaj-ti-lao z tohoto důvodu požadoval náhradu škody přesahující 23 milionů jüanů, podle verdiktu ale byly další kompenzace dobrovolným podnikatelským rozhodnutím a dospívající by je neměli platit.", "images": 1, "disc": 4, "tags": ["vývar", "Čína"]}
{"title": "Brno jako oáza klidu. Souběžné mítinky dvou největších rivalů byly bez incidentů", "time": "2025-09-16T19:03:00+02:00", "content": " Fialu si přišlo podle odhadu zpravodaje ČTK poslechnout asi 200 lidí. Měl krátký proslov, poté se bavil s jednotlivými voliči tváří v tvář, podával si s nimi ruce a podepisoval knihy. Kdo chce bezpečí, stabilitu a prosperitu nejen dnes, ale i v budoucnu, má podle Fialy volit koalici Spolu. Babiš se svými spolustraníky mluvil z pódia desítky minut, odpovídali také na dotazy z publika. Babiš zdůraznil, že ANO chce získat co největší podporu, aby ho nemohly ostatní strany obejít a aby v nové vládě mělo hlavní slovo. Chce být garantem bezpečnostní a zahraniční politiky a v rámci frakce Patrioti pro Evropu reformovat unii, nikoliv z ní odcházet. „Proč bychom vystupovali, to by nás zásadně poškodilo, podívejte se, jak dopadla Velká Británie,“ řekl Babiš. Chce také obnovit spolupráci Visegrádské skupiny, která má podle něj smysl bez ohledu na to, kdo v Maďarsku nebo na Slovensku vyhraje volby. Na Zelném trhu naslouchalo politikům ANO několik stovek lidí, kterým hnutí nabízelo občerstvení i zdravotní vyšetření, pro děti připravilo zábavní zónu s nafukovacími dinosaury. Na náměstí přišla také skupina mladých lidí s transparentem „Zahraniční agenty z dovozu skolí český důchodce s vycházkovou holí“. Babiš nedávno na Frýdecko-Místecku utržil ránu berlí. Babiš a Fiala dnes zavítali také na další místa v kraji, v němž před čtyřmi lety vyhrála koalice Spolu téměř s pětiprocentním náskokem před ANO. Fiala v Tišnově na Brněnsku v restauraci Na Humpolce řekl na pódiu jen pár vět, poté se bavil s lidmi napřímo. Přišlo přes 100 lidí, frontu na podpis a fotku si vystáli i dva odpůrci, kteří s Fialovou vládou nejsou spokojení. S oběma premiér debatoval, ani jednoho ale zřejmě nepřesvědčil. Několik desítek lidí se sešlo při akcích ANO na náměstích ve Šlapanicích i Modřicích na Brněnsku. Mezi účastníky dopoledního setkání ve Šlapanicích byla většina lidí důchodového věku. Babiš je ujišťoval o tom, že hnutí zajistí důstojné penze. Lidé se dotazovali také na řešení klesající porodnosti. Podle Babiše je třeba zavést prorodinnou politiku, aby děti nebyly „ekonomický problém“. Jako pozitivní příklad zmínil Maďarsko. V Modřicích přišli lidé různých věkových kategorií. Někteří se ptali na kauzu Čapí hnízdo nebo blokádu Gazy. Babiš ji odsoudil. Zmínil nicméně, že „Evropa je slabá a nikdo z evropských politiků situaci nemůže vyřešit.“ Americký prezident Donald Trump by to však podle něj zvládl. Obě setkání byla bezproblémová, byť v Modřicích asi dvakrát někdo z dáli zakřičel slova jako „lhář“ či „podvodník“. V Rajhradě na Brněnsku byl Babišův mítink v restauraci, kam přišlo asi 150 až 200 lidí, většinou senioři. Babiš slíbil vyšší důchody a nižší daně, peněz podle něj bude dost. „Máme pro vás všechno a nebudeme slibovat nic, co neuděláme,“ řekl Babiš. Fiala naopak v Brně varoval před nerealistickými sliby, na které nebudou peníze.", "images": 3, "disc": 2, "tags": ["Zprávy z Brna-města a okolí", "Volby do Poslanecké sněmovny 2025", "Andrej Babiš", "Česká republika", "Hnutí ANO", "Petr Fiala", "Brněnsko", "Modřice"]}
{"title": "Ve skutečnosti jsme zlikvidovali tři. Spojené státy zasáhly další venezuelskou loď", "time": "2025-09-16T12:16:00+02:00", "content": " Kde přesně se americký úder odehrál, Trump nesdělil, napsal ale, že se uskutečnil pod taktovkou velitelství americké armády SOUTHCOM, které má na starosti operace v Karibiku a Střední a Jižní Americe. „Ve skutečnosti jsme zlikvidovali tři lodě, ne dvě, ale vy jste viděli dvě,“ řekl Trump při rozhovoru s novináři s odkazem na dva již známé americké útoky proti plavidlům, která podle Washingtonu sloužila k přepravě drog do Spojených států. Bližší podrobnosti o třetím úderu, ani o tom, proč se o něm dosud nevědělo, Trump nenabídl. Není tak ani jasné, jestli si vyžádal oběti. „K úderu došlo, když tito potvrzení narkoteroristé z Venezuely přepravovali v mezinárodních vodách drogy a směřovali do Spojených států,“ uvedl šéf Bílého domu. Sdělil také, že tyto extrémně násilné drogové kartely jsou nebezpečím pro americkou národní bezpečnost a životně důležité zájmy USA. Při úderu podle něj neutrpěl zranění žádný z amerických vojáků. První podobnou akci uskutečnila americká armáda začátkem září, když v Karibiku zaútočila na venezuelskou loď, která podle Trumpa taktéž převážela nelegální drogy. Útok zabil 11 lidí a podle Washingtonu byl jasným vzkazem latinskoamerickým drogovým kartelům. Venezuelský ministr vnitra Diosdado Cabello ho však označil za mimosoudní zabití. O druhém podobném úderu, při němž podle něj zemřeli tři venezuelští pašeráci, Trump informoval v pondělí.", "images": 5, "disc": 3, "tags": ["Venezuela", "Spojené státy americké", "Donald Trump", "drogy"]}
{"title": "Ideologický motiv nestačí. Vražda šéfa pojišťovny není terorismus, rozhodl soud", "time": "2025-09-16T18:58:00+02:00", "content": " Soudce Gregory Carro v písemném rozhodnutí uvedl, že není pochyb o tom, že Thomsponova vražda nebyla běžným zločinem. Zároveň ale dodal, že newyorský zákon neumožňuje něco označovat za terorismus jen kvůli ideologickému motivu. „Ačkoliv obžalovaný zcela evidentně vyjadřoval odpor k UHC a zdravotnickému průmyslu obecně, nevyplývá z toho, že jeho cílem bylo ‚zastrašit nebo vyvíjet nátlak na civilní obyvatelstvo‘ a fakticky nebyly předloženy žádné důkazy svědčící o tom, že by to bylo cílem,“ uvedl soudce. Prokurátoři uvedli, že rozhodnutí soudce respektují a budou se soustředit na zbývajících devět bodů obžaloby. Přípravné soudní jednání je plánováno na 1. prosince, několik dní předtím, než Mangione stane před soudem ve federálním procesu. Mangione podle vyšetřovatelů Thompsona zastřelil loni 4. prosince před hotelem v centru Manhattanu. Policie ho zatkla 9. prosince v pensylvánském městě Altoona, přičemž u sebe měl text, v němž zdravotní pojišťovny označoval za parazity. Zabití Thompsona šokovalo Spojené státy a zároveň vyvolalo ohlas u řady lidí, u nichž mají zdravotní pojišťovny špatnou pověst. Někteří dokonce Mangioneho vyzdvihovali jako vykonavatele pomsty za nespravedlivé zacházení s pacienty.", "images": 6, "disc": 15, "tags": ["Terorismus", "vražda", "Zdravotní pojišťovny", "Spojené státy americké", "Manhattan", "Altoona"]}
{"title": "Pevnost Česko! SPD slibuje vojáky na hranicích, billboard opisuje ve Španělsku", "time": "2025-09-16T16:03:00+02:00", "content": " Šéf hnutí Tomio Okamura při prezentaci billboardu na sociálních sítích uvedl, že přes české hranice nepronikne ani jeden migrant. „Budete v bezpečí, vojáci ochrání naše klidné spaní,“ uvedl dále šéf SPD. „Pokud s námi souhlasíte, foťte se u tohoto billboardu a fotku dejte na své sociální sítě. Dejte najevo, jaké Česko chcete,“ vyzývá v příspěvku na sociální síti Okamura. K němu přidal také hashtagy, které mají lidé ke snímkům přidávat, když se u billboardu vyfotí. Pevnost Česko! je podle něj plán SPD, který zajistí ochranu hranic v případě potřeby. „Přes naše hranice nepronikne ani jeden migrant. Naše země, naše pravidla. Budete v bezpečí, vojáci ochrání naše klidné spaní,“ slibuje dále předseda SPD. Podle něj hnutí povede všestrannou diplomacii, která bude konfliktům předcházet, nikoliv je vytvářet. „O tom, kdo bude v této zemi žít, rozhodneme my, Češi a ne Brusel. SPD ve vládě je záruka ochrany národních zájmů. Žádné uhýbání. Česká republika na prvním místě!,“ dodal Okamura. Podobný billboard byl již využit například před parlamentními volbami ve Španělsku, kde se jím prezentovala ultrapravicová strana Vox. @honciqJe vidět, že SPD postrádá originalitu, tak musí kopírovat od svých soudruhů ve Španělskuhttps://t.co/L8c7MbtS6A Na billboardu pod zahalenou ženou jsou vyobrazeny také tři strany, a to ODS, Starostové a Piráti. Podle předsedy Pirátů Zdeňka Hřiba je daný billboard porušením zákona o volbách, protože na něm není viditelně uveden zadavatel ani zpracovatel, což je podle něj zákonná povinnost. „Nevidíme tedy důvod se jakkoliv vyjadřovat k obsahu nelegálních billboardů jiných stran. Věc proto považujeme za záležitost pro příslušné orgány, které by měly porušení zákona řešit,“ uvedl Hřib. Ministr vnitra Vít Rakušan uvedl, že SPD straší migrací a islámem už od doby svého vzniku. „Já se soustřeďuju na to, abych nelegální migraci a problémy s ní související řešil. A to hodlám dělat i nadále - budu na rozdíl od populistů řešit to, co trápí naši zemi a lidi, nikoliv jejich hloupý billboard,“ doplnil. Koalice SPOLU na plakát reagovala svou vlastní verzí vizuálu. Jednu z možností pro Česko představuje premiér Petr Fiala, druhou Vladimir Putin. Hnutí SPD na sebe strhlo pozornost s billboardy již v minulosti.Státní zástupce dokonce na Okamuru a hnutí SPD podal obžalobu za podněcování k nenávisti. Kauza souvisela s dvěma loňskými předvolebními plakáty, na kterých se objevovaly fotomontáže lidí černé pleti s nožem v ruce. V případě prokázání viny mu hrozí šest měsíců až tři roky vězení. Okamura v minulosti uvedl, že to považuje za pokračující snahu vládní koalice kriminalizovat jeho i SPD.", "images": 3, "disc": 445, "tags": ["SPD - Svoboda a přímá demokracie - Tomio Okamura", "Česká republika", "Španělsko", "Pevnost (stavba)", "Tomio Okamura", "Zdeněk Hřib"]}
{"title": "Z Česka na velorexech až do Japonska. Výprava Nesmrtelní dědci dorazila do cíle", "time": "2025-09-16T18:22:00+02:00", "content": " „Sen, který se ještě nedávno zdál tak nedosažitelný. Nedá se slovy popsat, co se v nás odehrává, když teď stojíme uprostřed Japonska v největším městě světa, v Tokiu, na nejfrekventovanější křižovatce světa, Shibuya Crossing a vedle nás stojí dva hadráci,“ napsali na svém Facebooku výprava Nesmrtelní dědci, která se skládala z otce Jana Kudělky se synem Šimonem a jejich kamarádů Tomáše Kyselého a Martina Jiříčka. Dodali, že vozidla momentálně nechávají z časových důvodů kamarádovi v Japonsku, který je následně dopraví zpět do Čech. „My sedneme na letadlo, které přepraví domů zase nás,“ napsali. Skupina na svých sociálních sítích mapovala cestu do japonského hlavního města. Do toho se dostali přes Bělorusko, kde ukazovali, jak se kvůli sankcím nedá v obchodech platit evropskými kartami. Následně dojeli i do Ruska, projížděli mongolskou pouští podél čínské hranice až k rusko-korejské hranici. V Rusku se nakonec zdrželi déle, než původně plánovali. Kvůli výstavě Expo 2025 totiž byly nadměrně vytížené trajekty z Jižní Koreji do Japonska a korejská společnost, která měla velorexy přepravovat, pro ně neměla místo. Výprava tak už měla v plánu celou cestu zrušit, otočit se a jet zpět do Česka. Na poslední chvíli se situaci ale podařilo vyřešit. „Já jsem poslal mail a trochu jsem si tam vymýšlel. Když jsem už neměl co ztratit, tak jsem napsal, že jsme delegace, která jede z Česka a popsal jsem celý náš příběh. Po tom mailu se chování Korejců úplně změnilo, začali komunikovat a začali nás brát vážně,“ popisuje jeden z mužů. Během jednotlivých zastávek zaznamenávali i další momenty – gastronomii, obchody, ale i interakce s běžnými lidmi, kteří se přišli na hadráky podívat z blízka. Nesmrtelní dědci mají za sebou i další výpravy. V roce 2023 například dojeli do Turecka k hoře Ararat. Vrchol hory, která měří 5137 metrů nad mořem následně zdolali bez jakéhokoliv vybavení. Poslední noc ve Vladivostoku jsme se nemohli smířit s tím, že jedeme domů. Už nebylo co ztratit, tak jsme napsali korejské společnosti, která má pod sebou ten jeden jediný trajekt, který v této době jezdí a na který se nám nepodařilo dostat.Celý náš příběh jsme jim vylíčili v jednom mailu. Napsali jsme jim, jak jedeme z České Republiky 14000 kilometrů do Japonska, přičemž nás sleduje a podporuje velké množství lidí, že chceme navštívit Expo 2025 a tím, že nás na trajekt nevezmou, celou expedici překazí a my se budeme muset vrátit domů. Zkrátka, tak trochu jsme tu naši misi zveličili a přidali jí na důležitosti.Druhý den přišla překvapivá odpověď, že pokud se stihnou zařídit veškeré dokumenty, můžeme se 3.9 nalodit a 5.9. vystoupit v Japonsku. Nechápali jsme, co to má znamenat. Buď se jim nás zželelo, nebo se lekli, že jsme opravdu významná expedice.My jsme v té době již byli na cestě domů a museli se rozhodnout, co dál. Začali jsme na dálku řešit znovu papíry, ale stále pokračovali směr domov, nic totiž nebylo jisté a my si nemohli dovolit časovou ztrátu. Čím více jsme ale s Korejci komunikovali, tím více jsme nabývali dojmu, že nás již berou vážně a v udaný termín je reálné do Japonska odjet.Když přišla faktura za přepravu a my ji zaplatili, od té chvíle jsme začali věřit, že se možná do toho našeho vysněného cíle dostaneme.Vracíme se tedy do Vladivostoku a Japonsko se znovu stává našim realným cílem. Snad neztroskotáme na nějakém lejstru, protože pak už bychom se domů jistojistě včas nevrátili, ale na to raději nemyslet.", "images": 2, "disc": 8, "tags": ["Japonsko", "Česká republika", "Rusko", "Facebook"]}
{"title": "Do penze v 63 letech, neutralita Česka, hromadný odchod z EU, slibuje Stačilo!", "time": "2025-09-16T16:12:00+02:00", "content": " Hnutí Stačilo! si v říjnových sněmovních volbách jde pro dvouciferný výsledek, prohlásila šéfka KSČM Kateřina Konečná při představení volebního programu v Ostravě. Voliče a podporovatele vyzvala Konečná k účasti na hlasování. Revizi počínání současné Fialovy vlády chce vzít hnutí Stačilo!, za které kandidují komunisté a sociální demokraté, zostra. Zatímco současná koalice prosadila postupné navyšování věku odchodu do důchodu ze současných 65 let pro lidé narozené po roce 1965 (pro každý další ročník narození o měsíc), Stačilo! nestačí návrat k hranici 65 let, ale chce ji ještě snížit na 63 let. „Zavedeme bezúročné půjčky mladým novomanželům na rekonstrukci bytu či vybavení domácnosti ve výši až milion korun,“ slibuje také Stačilo! Rodičovský příspěvek chce navázat na průměrnou mzdu a zajistit tak jeho automatické zvyšování. Důchodci i žáci základních a středních škol mají také ve veřejné dopravě jezdit zcela zdarma. Na základní potraviny českého původu, které jsou zdravé, má být nulová DPH. „Maximálně využijeme všech revizních doložek Green Dealu s cílem minimalizace jeho negativních dopadů na občany,“ slibuje hnutí Stačilo! Nový Státní stavební holding má zajistit výstavbu minimálně 40 tisíc bytů ročně, které se budou pronajímat za pevně dané nájmy jako prevence spekulace s nemovitostmi, a to přednostně mladým lidem jako startovací byty, osamělým seniorům a dalším skupinám obyvatel, na které bytová krize dopadá nejhůře. „Zdaníme spekulanty, kteří hromadí velké množství prázdných bytů. Spekulanti tak budou muset buď tyto nemovitosti uvolnit zpátky na trh, anebo je pronajímat,“ říká Stačilo! Stačilo! také tvrdí, že prosadí účinná opatření směřující k postihu lichvářů a spekulantů, aby dluh nesměl narůstat o lichvářské úroky, a že zamezí obchodu s chudobou. V programu hnutí slibuje pět týdnů dovolené pro všechny zaměstnance, každoroční zvyšování minimální mzdy o 3 tisíce korun, zvýšení příplatku za práci v noci a snížení počtu pracovních agentur. „Zrevidujeme takzvanou Jurečkovu reformu dávek a zajistíme funkční mechanismus, který nebude znevýhodňovat nejohroženější skupiny sociálně a zdravotně znevýhodněných a dětí. Zároveň zavedeme automatický valorizační mechanismus u všech nepojistných dávek,“ píše se rovněž v programu hnutí. Rozsah garantované bezplatné péče, léků, pomůcek a dalších veřejných služeb, vymezený zákonem, musí být podle Stačilo! každému zajištěn. Hnutí počítá s redukcí počtu zdravotních pojišťoven. A z čeho chce Stačilo! všechno financovat? Chce zdanit mimořádné zisky vybraných odvětví, jako jsou zbrojařské a energetické společnosti, vrátit EET, zavést speciální daň z prázdných a nevyužívaných bytů, zavést bankovní sektorovou daň ve výši 0,5 % z aktiv bank a silně progresivní prvky u dani dědické a darovací. Základním cílem zahraniční politiky má být v době, kdy se USA odklání od Evropy. zajistit přežití a rozvoj svébytnosti českého národa. „Nebudeme se podílet na vojenských operacích bez mandátu Rady bezpečnosti OSN. Oprostíme českou diplomacii od jakéhokoliv poučování či mentorování jiných států,“ slibuje Stačilo! Chce, aby Česko bylo neutrálním státem. „S neutralitou je neslučitelná přítomnost cizích vojsk na území ČR a účast na vojenských operacích bez mandátu Rady bezpečnosti OSN. Připravíme referendum o naší budoucí účasti v NATO,“ píše v programu. Je podle něj na místě připravovat ve spolupráci s dalšími státy kolektivní vystoupení z Evropské unie, když se nepodaří zabránit centralizačním tendencím v EU. O ruské agresi proti Ukrajině, kterou rozpoutal diktátor Vladimir Putin, Stačilo! tvrdí, že se k ní Rusko nechalo vyprovokovat expanzivní politikou Západu. Přehodnotit chce Stačilo! vyzbrojení letectva americkými letouny F-35 a skoncovat s podporou polických nevládních neziskových organizací. Snížit chce veřejnou podporu soukromých a církevních škol. Stačilo! chce také skončovat s rovnoprávností církevních sňatků. „Církevní sňatek by měl být vystavěn toliko jako symbolický s jeho povinnou legalizací na civilním úřadu,“ píše ve svém volebním programu hnutí Stačilo! Za Stačilo! budou kromě komunistů a sociálních demokratů kandidovat také zástupci Česká strana národně sociální (ČSNS) a Spojení demokraté – Sdružení nezávislých (SD-SN). Ústavní soud obdržel podnět strany Volt Česko, který poukazuje na nepřiznané koalice, jedna se týká právě hnutí Stačilo! Volt Česko žádá výklad části zákona týkající se definice pojmu koalice, nebo zrušení této jeho části. V tom případě by soud měl dát zákonodárcům podnět k předpracování zákona. Podle volebního modelu, kterýzveřejnila v úterý agentura Median, posílilo Stačilo! už na devět procent.", "images": 1, "disc": 173, "tags": ["Volby do Poslanecké sněmovny 2025", "Hnutí STAČILO!", "Česká republika", "Evropská unie"]}
{"title": "VIDEO: Vypadněte, máme vás už plné zuby. Lidé odstrčili loď s migranty zpět do moře", "time": "2025-09-16T18:06:00+02:00", "content": " K pláži Sarakiniko na jižním ostrově Gavdos připlulo v sobotu plavidlo, které neslo početnou skupinu migrantů. To se nelíbilo návštěvníkům pláže. Podle řeckých médií šlo i o místní obyvatele, kteří „mají situace s nelegální migrací plné zuby“. A tak se skupinka z nich zvedla a loď se snažila odstrčit zpět na širé moře. Místní média rovněž uvedla, že migrantům návštěvníci pláže sdělili, že na pláži nemají vystupovat a že mají dojet až do přístavu. ServerGreek Reporter, který se odkazuje na informace úřadů, uvádí, že později zasáhla evropská pohraniční stráž a žadatele o azyl navedla do přístavu. Ministr pro imigraci a azyl Thanos Plevris v pondělí podleDaily Mailuvedl, že úřady pracují na odstranění migrantů z ostrova, a dodal, že „do dvou nebo tří dnů všichni odejdou“. Řecko se tento rok potýká s návalem migrantů. Jen za jeden víkend na Krétu a okolí dorazilo na 850 migrantů, což výrazně zatížilo kapacity nouzového azylu, jak píše Greek Reporter. Tamní vláda dříve v září přijala zákon, který zpřísňuje podmínky pro odmítnuté žadatele o azyl a rovněž urychluje vracení migrantů do jejich rodných zemí. Zvýšená migrační vlna zejména z Libye tak donutila místní úřady, aby dočasně pozastavili přijímání žádosti o azyl ze severu Afriky. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 2, "disc": 15, "tags": ["moře", "pláž"]}
{"title": "ANO má v Praze šanci být „na dostřel“ SPOLU. Kandidátku vede druhý muž hnutí", "time": "2025-09-16T17:58:00+02:00", "content": " „Karel je bůh,“ prohlásil o něm jeho šéf po loňských krajských volbách, kdy Havlíčka ve Středočeském kraji vykroužkovali z posledního, 70. místa na první a hnutí zde se ziskem třetiny všech hlasů zvítězilo. Kontaktní kampaň v podobném stylu zahrnující setkávání po hospodách nebo hraní ping-ponguKarel Havlíčekpraktikuje i nyní. Bývalý ministr a místopředseda hnutí má nicméně především za úkol hnutí lépe rozkročit mezi své současné levicové voliče a pravicově laděné Pražany z podnikatelského prostředí. Podle politologů to je strategicky dobrý tah. „Havlíček je ze špiček hnutí tím nejliberálnějším politikem. Navíc se dokáže velmi obratně pohybovat ve vysokoškolském i podnikatelském prostředí,“ popisuje politolog Lukáš Jelínek. Havlíček nicméně ukončil krátkou „lídrovskou éru“ poslance a pražského zastupitelePatrika Nachera(ANO), který mimo jiné do značné míry řídí kroky hnutí v zastupitelstvu hlavního města. Nacher se na kandidátkáchANOv Praze objevuje už více než dekádu. Poprvé si pomýšlel na její vedení před komunálními volbami v roce 2018. V červnu jej tehdy ale na postu kandidáta na primátora nahradil byznysmen Petr Stuchlík. V posledních sněmovních i komunálních volbách v letech 2021 a 2022 už ale lídrem byl. Za ním je další místopředseda ANO Robert Králíček, který je stejně jako Havlíček a Nacher členem stínové vlády ANO. První ženou v sestavě je na čtvrtém místě kardioložka z IKEM Věra Adámková. Jediná z první pětice, která neobhajuje poslanecký mandát je Barbora Rázga (ANO). Z pozice stávajícího poslance ale kandiduje na sedmém místě Lubomír Brož (ANO) a na jedenáctém Milan Wenzl (BEZP), kterému výkon mandátu zkomplikovala leukemie. Posláním tohoto týmu z ANO je v metropoli pokud možno co nejvíce dotáhnout dosud dominující koaliciSPOLU, která v posledních volbách Prahu zcela ovládla. Zvítězila tehdy se 40 procenty, tedy s více než dvojnásobkem hlasů, jež získalo hnutí ANO. To navíc skončilo až třetí ještě za koalicíPirátůaStarostů. „Praha není pro ANO přátelské prostředí a téměř zde nejde vyhrát,“ řekl Nacher na konci volebního víkendu v roce 2021. Nyní, o čtyři roky později, ale průzkumy dávají ANO šanci. Volební model STEM pro CNN Prima News za druhé čtvrtletí letošního roku přiřkl ANO 21,4 procenta, kdežto koalici SPOLU 29,2, což už by samo o sobě byl výrazný rozdíl proti roku 2021. ANO si v Praze může s tímto výsledkem pomýšlet na pět mandátů. Zdroj: průzkumy agentur STEM, Ipsos, Kantar, Median, NMS Čerstvý průzkum od agentury NMS pro Novinky ale poukazuje na pokračující odliv pražských voličů SPOLU. To v tomto případě spadlo až na 25,3 procenta, kdežto ANO „popolezlo“ na 21,7 procenta. Predikce politologů o tom, jak to nakonec dopadne, se neshodují. „Pokud SPOLU bude nadále pokračovat v té „matné“ kampani, tak si dovedu představit, že ty nůžky mezi nimi a ANO už zůstanou takhle přivřené,“ míní politolog z Cevro Univerzity Ladislav Mrklas s tím, že si ANO může ještě polepšit. Podle Jelínka se voliči SPOLU ještě zmobilizují, protože před volbami bude koalice akcentovat téma bezpečnosti a zahraničněpolitických vztahů, na něž slyší. A naopak preference ANO už nijak zvlášť neporostou. Výsledek přes dvacet procent přitom pro ANO v metropoli není nic dosud nevídaného. Byť v roce 2013 získal Babiš jako lídr v Praze se svým novým hnutím jen 16,46 procenta, už o rok později hnutí zvítězilo v komunálních volbách s více než 22 procenty. V roce 2017 Martin Stropnický dovedl ANO k výhře i ve sněmovních volbách, na což stačilo 20,35 procenta. Tehdy nicméně ještě neexistovala koalice SPOLU a hlasy byly rozdrobené mezi ostatní strany. „Dnes už ale půjdou ANO v Praze volit úplně jiní voliči než tehdy. Do roku 2017 bylo ANO středopravicovou alternativou pro liberální voliče. Od té doby ale hnutí zakotvilo na opačné straně spektra a lovilo spíše ve vodách sociálnědemokratických voličů na pražských sídlištích,“ říká Mrklas. Seriál Sněmovní volby 2025 Redakce iDNES.cz přichází s předposledním dílem volebního seriálu. Ten nabízí analýzu kandidátek a osobností stran, koalic i hnutí, které se 3. a 4. října utkají v Praze o místa v Poslanecké sněmovně.", "images": 6, "disc": 4, "tags": ["Piráti - Česká pirátská strana", "Praha", "Zprávy z hlavního města Prahy", "Starostové a nezávislí (STAN)", "Volby do Poslanecké sněmovny 2025", "Hnutí ANO", "Koalice SPOLU", "Karel Havlíček"]}
{"title": "Za šlendrián nejvyšší pokuta. Úřady v USA nenechaly vypadlé dveře boeingu jen tak", "time": "2025-09-16T17:56:00+02:00", "content": " Nejvyšší možnou pokutu požaduje pro společnost Boeing americký Federální úřad pro letectví (FAA). Sankce, kterou úřad navrhl minulý týden v pátek, navrhl úřad za „stovky porušení systému kvality v továrně Boeing 737.“ „Kromě toho společnost Boeing předložila FAA k získání osvědčení o letové způsobilosti dvě letadla, která nebyla způsobilá k letu. Společnost zároveň nedodržela svůj systém kvality,“ uvedl letecký úřad. Neméně závažná porušení se týkala interního týmu Boeing Organization Designation Authorisation (ODA) – skupiny schválené FAA k provádění některých certifikačních, testovacích a inspekčních prací jménem regulačního orgánu. „Zaměstnanec společnosti Boeing, který nebyl členem týmu ODA, vyvíjel tlak na člena týmu ODA, aby schválil letadlo Boeing 737 Max, aby společnost Boeing mohla dodržet svůj harmonogram dodávek, i když člen týmu ODA zjistil, že letadlo nesplňuje platné normy,“ uvádí FAA. Porušení kvalitativních standardů společností Boeing „zahrnuje kroky související s incidentem, kdy dne 5. ledna 2024 letounu společnosti vypadly dveře, a zasahováním do nezávislosti bezpečnostních úředníků“, dodává FAA. V lednu loňského roku totiž let společnosti Alaska Airlines nouzově přistál v Oregonu poté, co Boeingu 737 MAX 9 krátce po startu vypadly dveře. Letadlo vystoupalo do výšky téměř pět kilometrů, než se vrátilo na mezinárodní letiště v Portlandu. Letecká společnost tehdy uvedla, že jen pár měsíců starý stroj bezpečně přistál se všemi 174 cestujícími a šesti členy posádky. Aerolinky kvůli incidentu stáhly z provozu své boeingy. „Litujeme nehody s výbuchem dveřního uzávěru z ledna 2024 a pokračujeme v práci na posílení naší kultury bezpečnosti a zlepšování kvality a odpovědnosti v našich provozech,“ uvedla společnost. Vytržený panel Boeingu 737 MAX 9 Alaska Airlines „V loňském roce jsme pod dohledem FAA zavedli plán bezpečnosti a kvality s klíčovými ukazateli výkonnosti, abychom zlepšili řízení bezpečnosti a zajištění kvality při výrobě letadel. Náš tým pokračuje v implementaci těchto zlepšení.“ Nebyl to první případ s dveřmi se závadou, který letecký úřad řešil, byť u jiné společnosti. K podobnému incidentu došlo také v roce 2022. Postiženým strojem byl Embraer EMB-545 Legacy 450 s imatrikulací N179SP patřící společnosti Partee Aviation LLC. Na palubě byli dva piloti a čtyři cestující. Po nastoupení cestujících druhý pilot zkontroloval zavření dveří. Během pojíždění a před vzletem se na displejích neobjevilo žádné varování. Po vzletu, když letoun nastoupal výšky 2 135 metrů rozsvítilo se oranžové světlo, varující před poklesem tlaku v kabině. Vzápětí se rozsvítilo červené varování nezajištěných dveří. Jeden z pilotů vstal a zkusil páku dveří dovřít, ale kladla příliš velký odpor. Vrátil se tedy na své místo. Krátce na to se dveře otevřely, což způsobilo poškození jak dveří, tak trupu. Osádka bez dalších problémů přistála na nejbližším letišti Big Spring. Nikomu se nic nestalo. Letoun byl opraven a zařazen znovu do provozu.", "images": 3, "disc": 2, "tags": ["Federal Aviation Administration", "Boeing", "Spojené státy americké"]}
{"title": "Proč už dál netočil s Newmanem? Projděte si znovu zářnou kariéru Roberta Redforda", "time": "2025-09-16T17:45:00+02:00", "content": " Bosé nohy v parku (1967) Jane Fondová a Robert Redford ve filmu Bosé nohy v parku, 1987 Komedie o mladých manželech, kteří si zařizují první byt, nezapře svůj divadelní původ. Jane Fondová a Robert Redford využili vtipné dialogy a vytvořili parádní krasojízdu bez zádrhelů. Autor divadelní hry Neil Simon prý čerpal z vlastních zážitků a Jane Fondová litovala, že ho nikdy s Redfordem nedonutili napsat pokračování.", "images": 1, "disc": 4, "tags": ["Robert Redford", "film", "Paul Newman", "Oscar"]}
{"title": "Srážka autobusu a dvou aut na Semilsku. Pro vážně zraněného letěl vrtulník", "time": "2025-09-16T17:13:00+02:00", "content": " „Z jednoho havarovaného vozidla bylo nutné za pomoci hydraulického vyprošťovacího zařízení vyprostit osobu, která byla předána do péče záchranné služby,“ uvedl hasičský záchranný sbor Libereckého kraje v příspěvku na sociálních sítích. Zraněného pak hasiči pomohli záchranářům transportovat do vrtulníku. Nehoda se stala, když řidič autobus zastavil před dvěma osobními vozidly. Přestože řidič prvního osobního auta stačil včas přišlápnout brzdu, reakce druhého byla pomalejší. „Druhý řidič osobního vozidla nestačil zareagovat, zezadu narazil do prvního vozidla a to bylo ještě odraženo na ten autobus,“ sdělila pro iDNES.cz mluvčí liberecké policie Dagmar Sochorová. Dodala, že žádný z řidičů nebyl pod vlivem alkoholu nebo psychotropních látek. Na palubě autobusu cestovalo celkem 13 lidí včetně řidiče. Posádka druhého osobního auta, které havarovalo, se též obešla bez zranění. U všech vozidel provedli hasiči protipožární opatření. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 2, "disc": 0, "tags": ["Liberecký kraj", "Zprávy ze Semil a okolí", "Tatobity", "okres Semily", "automobil", "Hasičský záchranný sbor České republiky"]}
{"title": "Trochu jako TikTok. Hudba Bohuslava Martinů osloví i mladé lidi, říká kvarteto", "time": "2025-09-16T17:05:00+02:00", "content": " Pavel Haas Quartet hraje ve složení Veronika Jarůšková (1. housle), Marek Zwiebel (2. housle), Šimon Truszka (viola) a Peter Jarůšek (violoncello), ale v rozhovoru se dobře naladěná čtveřice tak trefně doplňuje, že je nejlepší nechat ji mluvit jedním hlasem. Z díla Martinů se ve světě daří prosazovat operu Řecké pašije, případně něco z orchestrální tvorby. Jak si ale stojí jeho smyčcová kvartety?S těmi je to jiné, hrají se pouze sporadicky. Ani my jsme o nich neměli velký přehled, a to už jsme nastudovali hodně kvartet... Ale když se nám ten svět otevřel, zjistili jsme, že je to fascinující hudba, i když z interpretačního hlediska složitá. Čím se Martinů odlišuje od hudby, kterou jste znali?Po formální stránce sice používá stejné postupy, ale jeho hudba je úplně jiná, třeba první doba u něj moc neznamená, frázi klidně začíná na čtvrtou dobu, což je pro muzikanta nepochopitelné.(smích)Hlasy vede specificky, takže často žertujeme, že každý hlas funguje sám o sobě čili když hrají dva, tak to funguje jako duo, když tři, tak jako trio. Říkáme si, co se Martinů asi muselo odehrávat v hlavě, jako by měl nějak posunuté gravitační pole a vznášel se.(smích)Vše se odehrává v ohromně rychlých tempech, takže i když to technicky zvládneme, tak z hlediska interpretace bylo důležité, aby to neznělo roboticky. Věříme, že se nám to podařilo. Martinů má navíc obrovský smysl pro humor, či spíš pro ironii. Ostatně je to začátek 20. století, kdy se v celé kultuře začalo experimentovat a vytvářel se prostor pro originální osobnosti. Myslíme si, že to je hudba i pro naši dobu, že by jí mohli rozumět mladí lidé, kteří jsou zahlceni různými krátkými formami. Prostě takový TikTok?No přesně.(smích)V jeho hudbě jsou na sebe navrstvené velké změny, spousta se toho odehrává během sekundy, takže je vždy otázka, co vytáhnete, aby posluchač neztratil linku. Největší výzvou je srozumitelnost. Z kvartetů jste vybrali čtyři, jak se liší a co se v nich odráží?Zásadní kvartet je podle nás pátý, proto jsme ho na album dali hned jako první. Martinů ho napsal pro svoji múzu Vítězslavu Kaprálovou, která pro něj byla jakousi femme fatale. Ti dva měli vztah, který ale neměl budoucnost, a v hudbě je to znát, je drásavý a hodně dramatický. Kvartet číslo 2 je z doby, kdy byl Martinů ještě neznámý, je virtuózní, energický, mladický, ale i pochmurný. Kvartet číslo 3 je nejexperimentálnější, s prvky jazzu, polytonality, ale i vtipu a lyriky. No a sedmý věnoval Martinů své ženě Charlotte. Jako by se vracel zpět domů, ke klasické harmonii, dá se to vnímat všelijak... Každopádně je nejsrozumitelnější, asi proto se hrává nejčastěji. Chystáte se s Martinů na turné?U nás to je opačně než v popu, napřed hrajeme určitého autora, a když dorazíme k nějakému bodu, který považujeme za vyzrálý, tak hudbu natočíme. A potom už zase vymýšlíme nové výzvy. Ale v příštích dvou letech Martinů zařazovat určitě budeme, už 1. října hrajeme Martinů v londýnské Wigmore Hall, 8. října na Lednicko-valtickém hudebním festivalu, v prosinci v rámci festivalu Dny B. Martinů, na němž album i pokřtíme, uvedeme kromě Martinů i kvartet Vítězslavy Kaprálové a v lednu představíme Martinů v Amsterdamu. A kam se tedy ubírají vaše myšlenky v současnosti?K Erichu Wolfgangu Korngoldovi. To je kouzelný svět, zase úplně jiný, ne tak drásavý, jako když hrajeme Schuberta či Beethovena, kde je stále nějaké utrpení. To nás sice baví, ale jen do určité míry. Korngold je technicky těžký, ale je oblažující a zábavný. Dost odborníků zastává názor, že je to povrchní hudba, a možná opravdu balancuje na hraně, ale v každém taktu je promyšlená a zajímavá. Takže to bude občerstvení našeho repertoáru. V minulosti jste si prošli nelehkými změnami v sestavě, přesto jste se dokázali rychle sehrát, to asi není u kvarteta samozřejmost?Sami jsme překvapeni, že jsme to přežili.(smích)Ale je za tím spousta práce, není jednoduché měnit člena za pochodu, protože nejde zrušit koncerty a tři měsíce se jen připravovat. Logistika i repertoár jsou dány dva roky dopředu. Bez nadšení pro naši práci bychom to nevydrželi. Jak si udržet takové nadšení?Náš mentor Milan Škampa vždycky říkal, že kvarteto je nejkrásnější vězení na světě, což se nedá pochopit, když v tom člověk nežije. Je to zvláštní závislost. Jako v některých extrémních sportech. Nám aspoň nejde o život. I když v jedné recenzi stálo, že hrajeme, jako by na tom závisel náš život. Ale je to náš život, a když si čteme vlastní životopis, tak jsme překvapeni, co všechno už máme za sebou.", "images": 0, "disc": 0, "tags": ["Bohuslav Martinů", "hudba", "TikTok", "Pavel Haas", "Erich Wolfgang Korngold", "Vítězslava Kaprálová"]}
{"title": "Český pavilon na Expo 2025 navštívil více než milion zájemců, výstava pomalu končí", "time": "2025-09-16T16:58:00+02:00", "content": " Pomyslné počítadlo v českém pavilonu ukázalo na tříčlennou japonskou rodinu, která Český pavilon navštívila už podruhé. Obdrželi certifikát miliontého návštěvníka s národním pavilonem a maskotem Reném, podepsali se do návštěvnické knihy, užili si představení Divadla kjógen a povečeřeli ve střešní CTP lounge restauraci. Aktuální návštěvnost dosahuje 1,15 milionu a během tohoto týdne by vzhledem ke značnému přílivu návštěvníků mohla atakovat hranici 1,2 milionu. The Czech Pavilion celebrated its 1,000,000th visitor – a family who came back for a second time and enjoyed a Czech–Japanese Kyōgen performance. 🎉💙#CzechiaAtEXPO2025#EXPO2025#CzechPavilionhttps://t.co/RX2rMC7FwC „Z české účasti na světové výstavě Expo 2025 mám upřímnou radost. Po třech letech intenzivní práce začínáme sbírat pomyslné ovoce. Počátkem září jsme přivítali miliontého návštěvníka. Tím byla japonská rodina – paní Juka Takeuči se svojí maminkou a pětiletou dcerou. U nás už byli podruhé, protože se jim pavilon velmi líbil. Obdivují český křišťál, současné umění i hudbu našich skladatelů. Babička už dokonce Česko navštívila a její dcera s vnučkou se nám svěřily, že by se k nám jednou také rády vydaly,“ říká generální komisař české účasti na Expo 2025 Ondřej Soška. Český pavilon za pět měsíců fungování přivítal už řadu významných hostů, například členy japonské císařské rodiny včetně princezny Takamado, končícího předsedu japonské vlády Šigeru Išibu, holandského krále Viléma Alexandra, ministra financí Spojených států amerických Scotta Bessenta, českého prezidenta Petra Pavla, vnuka Alfonse Muchy Johna Muchu a desítky velvyslanců z celého světa, sportovců i byznysmenů. Pavilon už také navštívila celá řada televizní štábů z Japonska i dalších zemí. Natáčelo se v něm několik televizních pořadů, mezi nimi například v Japonsku nesmírně populární High School Quiz, obdoba v Evropě známých Her bez hranic a vědomostních kvízů, datující se už k roku 1983. V minulém týdnu dokonce dorazili známí japonští youtubeři Hikakin a Seikin, kteří na svých kanálech mají dohromady 25 milionů sledujících. „Do konce světové výstavy zbývají ještě čtyři týdny, stále je možnost náš pavilon navštívit, rádi přivítáme každého návštěvníka. Návštěvnost Expo se zvyšuje, a i do českého pavilonu nyní zavítá denně přibližně 10 tisíc lidí. Některé sice možná nezná celý svět, ale mají za sebou silný nebo zajímavý příběh. V pátek k nám zavítala paní, která u nás byla už posedmnácté, v létě pak dorazila bývalá hosteska z československého pavilonu Expo 1970, jejíž vnučka na sobě měla oblečenou její tehdejší uniformu,“ říká ředitelka českého pavilonu na Expo 2025 Akiko Sagae. Světová výstava Expo 2025 v Ósace dosáhla počátkem září také významného milníku – počet návštěvníků překročil 20,25 milionu. Tento symbolický počet odkazuje na samotný rok konání výstavy. Na jeho počest uspořádala Japonská asociace pro Expo slavnostní ceremoniál. Generální tajemník asociace Išige Hirojuki svým úvodním slovem vyjádřil poděkování všem návštěvníkům, kteří výstavu navštívili navzdory mimořádně horkému létu. Zdůraznil zároveň, že cílem je, aby si každý host odnesl z Expo nezapomenutelný zážitek, a vyjádřil přání, aby si návštěvníci výstavu užívali až do jejího závěru. V posledních třech týdnech značně vzrostla návštěvnost, v sobotu 13. září padl absolutní rekord, branami Expo 2025 prošlo 227 tisíc lidí. V tomto týdnu by navíc měla být pokořena hranice 22 milionů návštěvníků, při které se pokryjí provozní náklady a výstava bude zisková.", "images": 4, "disc": 0, "tags": ["pavilon", "Expo 2025", "výstava", "světová výstava"]}
{"title": "Resort průmyslu sliboval vyplaveným živnostníkům 100 tisíc. Z pomoci couvá", "time": "2025-09-16T16:57:00+02:00", "content": " Poprvé se o podpoře živnostníků a nejmenších firem začalo mluvit letos v květnu. Takzvanou podporu de minimis, tedy malého rozsahu, přislíbil resort průmyslu a obchodu na jednání s asociací Obnova 2024+, která sdružuje desítky firem a obcí zasažených loňskými podzimními povodněmi. V létě pak asociace s vládní Agenturou pro podnikání a inovace dohodla, že se firmám s maximálně deseti zaměstnanci bude vyplácet částka 100 tisíc korun. Celkem se takto mělo na pomoc vydat 100 milionů korun. Jenže z této dohody nakonec sešlo. Firmy se to dozvěděly těsně před prvním výročím povodní. „Oznámili nám to na začátku září. Teď jsou všichni zděšení, že po měsících vyjednávání nepřijde nic. Oficiální vysvětlení bylo, že pokud by stát dal takovou částku jen úzké skupině zasažených a až rok po povodních, bylo by to vnímáno negativně, že stát reaguje pozdě. Ale to je nesmysl, živnostníci se sotva drží. Každá pomoc je tu potřeba,“ shrnuje Hana Hudáková, předsedkyně Okresní hospodářské komory Bruntál a členka asociace Obnova 2024+. Resort průmyslu a obchodu ale slibuje, že pomoc přijde. „Místo zmíněného programu ministerstvo průmyslu a obchodu připravuje jinou formu podpory, která bude určena nejen pro oblasti zasažené povodněmi, ale také pro území, která se dlouhodobě potýkají s různými ekonomickými či sociálními problémy,“ reagoval pro iDNES.cz David Hluštík z tiskového oddělení resortu průmyslu. Na otázku proč z dohody sešlo ale resort nereagoval. A nepřidal ani další detaily připravované jiné formy podpory. Jasněji by mohlo být v nejbližších týdnech. „Další pomoc je v řešení, dostali jsme takový malý domácí úkol, abychom si jinou formu pomoci navrhli. Návrh jsme v řádu dní odeslali, teď čekáme na to, jak se jednání vyvinou,“ podotýká René Sommer, předseda výkonného výboru Obnovy 2024+. Firmy sice mohou ještě do konce roku žádat o peníze v úvěru Povodňový restart 2024. Jenže ten je podle Sommera příliš náročný na administrativu. „Živnostníci a nejmenší firmy se administrativou prostě neproboxují. I střední podniky mají problémy. Museli by si najmout poradce, za ty se ale také platí. A podnikatelé nejsou v situaci, kdy by si takové výdaje mohli po povodňových škodách dovolit,“ tvrdí Sommer. Úvěr Povodňový restart 2024 nabízí živnostníkům, malým a středním podnikům bezúročný investiční úvěr, který pomůže s obnovou podnikání po povodních. „Podpora je poskytována ve formě bezúročného investičního úvěru v kombinaci s dotační složkou (finančním příspěvkem). Finanční příspěvek ve výši až 25 procent (skutečně vyčerpané) jistiny úvěru se uplatní formou odpuštění splátek jistiny zvýhodněného úvěru,“ vysvětlil Hluštík. Celkem je na tuto formu podpory vyčleněno 1,5 miliardy korun a žádosti mohou podnikatelé zasílat až do konce letošního roku. Zatím podle Hluštíka doputovalo k Národní rozvojové bance 98 žádostí na celkem 1,268 miliard korun.", "images": 4, "disc": 5, "tags": ["Povodně 2024", "Průmysl", "Úvěr", "René Sommer"]}
{"title": "Nad vládou ve Varšavě se vznášel dron. Naváděli ho Běloruska a Ukrajinec", "time": "2025-09-15T21:29:00+02:00", "content": " „Zadržen byl ukrajinský občan a běloruská občanka. Policie pokračuje ve vyšetřování a tento incident bude v každém případě objasněný, aby bylo možné vyloučit všechny možné interpretace a poznat pravdu, co bylo zdrojem této nezamýšlené či zamýšlené provokace nad vládními budovami,“ řekl v úterý Tusk novinářům podle serveru Onet. Mluvčí ministra pověřeného koordinací zpravodajských služeb Jacek Dobrzyński na tiskové konferenci k pondělnímu incidentu uvedl, že agenti SOP velice rychle zasáhli a odhalili operátory dronu, které zadrželi a předali policii. Podle televize TVN 24 jde o jednadvacetiletého Ukrajince a sedmnáctiletou Bělorusku. Mluvčí připustil, že neví, co podezřelí uvedli při výslechu, vyšetřování podle něj stále pokračuje. „Dementujeme fámy, že šlo o nějakou velkou vyzvědačskou akci. To v této etapě nikdo nedokáže jednoznačně potvrdit,“ řekl podle televize. Dodal, že podezřelí vypustili dron v parku u paláce Belweder, který od srpna obývá nový polský prezident Karol Nawrocki s rodinou. „Jde o mladé lidi, kteří (porušili zákaz létání nad vládními budovami) možná z bezstarostnosti, možná z neznalosti, možná ze snahy natočit jakýsi film. Důležité je, že stát fungoval a státní funkcionáři si počínali správně,“ poznamenal. Policie vede vyšetřování podle paragrafu o porušení pravidel leteckého provozu, za což v Polsku může hrozit až pět let vězení. „V této etapě důkazy a okolnosti hovoří spíše pro porušení leteckých předpisů, než pro spáchání trestného činu vyzvědačství,“ řekl mluvčí prokuratury Piotr Antoni Skiba. Ve Varšavě z důvodů bezpečnosti platí zákaz létání dronů nad vládními budovami a objekty kritické infrastruktury. Tyto objekty bývají speciálně vyznačeny. Každý operátor dronu s oprávněním si může v aplikaci ověřit, ve kterých místech smějí či nesmějí drony létat. Každý let má být nahlášen prostřednictvím aplikace. Vyznačené zóny se zákazem letů jsou dostupné i na internetu, připomněla TVN 24. Polsko, které je členským státem Severoatlantické aliance a Evropské unie, minulý týden v noci na středu zaznamenalo narušení svého vzdušného prostoru ruskými drony. Polské letectvo tehdy - poprvé v novodobé historii země - použilo zbraně v polském vzdušném prostoru, aby sestřelilo drony představující bezprostřední ohrožení. Incident se odehrál v době, kdy v sousedním Bělorusku pokračuje rusko-běloruské vojenské cvičení Západ 2025. Polsko v souvislosti s manévry uzavřelo hranici s Běloruskem a Ruskem. „Otevřeme hranice, až to bude bezpečné,“ řekl v pondělí večer ministr vnitra Marcin Kierwiński.", "images": 2, "disc": 66, "tags": ["Dron", "Bělorusové", "Varšava", "Polsko"]}
{"title": "Odvážný a čestný muž, řekl Duka při mši za Kirka, kterého do jeho smrti neznal", "time": "2025-09-16T16:46:00+02:00", "content": " „Byla to velká mediální osobnost. Začal jsem ho sledovat zhruba v roce 2019, když jsem byl na výměnném pobytu ve Spojených státech,“ řekl redakci iDNES.cz Andrej, jeden z návštěvníků mše. Kirkovy názory jsou podle něj misinterpretované a vystřižené z kontextu. „Přijde mi podstatné, že i když mluvil se svými názorovými oponenty, například s trans lidmi nebo ateisty, tak podle mě vždy vycházel z empatie a pochopení,“ popisuje. „Chci být součástí té myšlenky Charlieho Kirka, svobodomyslného projevu, který zastával,“ uvedla jedna z návštěvnic. Kirka zná už dlouho, jeho náhlá smrt ji podle jejích slov velmi zasáhla. Mezi účastníky se ale našli i tací, kteří s Kirkovými názory spíše nesouhlasili. Jedním z nich byl i Jan Pavelka, který se neoznačil ani za jeho podporovatele, ani za odpůrce. „Vadilo mi, že je hodně konzervativec. Já nejsem věřící, takže ty jeho křesťanské názory, to mi nic neříká. Ale znal jsem ho, poslouchal jsem ho. Zajímalo mě, co se děje. Je to hodně vlivná osobnost,“ vysvětlil. „Viděl jsem to video na Twitteru hned, když se to stalo. Přemýšlel jsem nad tím a měl jsem vnitřní potřebu sem přijít,“ dodal. „Přišel jsem trochu ze zvědavosti. Ve své podstatě je správné, že se část české katolické církve rozhodla uspořádat zádušní mši za Charlieho Kirka a vnímám to jako takové gesto na podporu určitých konzervativních názorů,“ řekl další z návštěvníků, který podle svých slov o Kirkovi před atentátem nikdy neslyšel. „S některými jeho názory souzním, s některými nikoliv. Spíše nesouzním s určitou prezentací těch názorů. Ale oceňuji, že se nebál jít na univerzitu diskutovat se studenty,“ dodal. Ještě před začátkem mše došlo k malému konfliktu. Jeden z návštěvníků napadl mladíka s transparentem s jedním z Kirkových výroků. Muž pak transparent roztrhal. Konflikt ale skončil klidně. Před začátkem mše za Charlieho Kirka došlo v Týnském chrámu ke konfliktu. Mladíka, který držel transparenty s Kirkovými výroky, napadl jeden z návštěvníků.👎https://t.co/5WjcDGbRNq Samotnou mši celebroval kardinál Dominik Duka. Ten Kirka ve své řeči označil za odvážného a čestného muže a připomněl, že nejde o první politicky motivované násilí v USA. Jmenoval například nedávnou střelbu na katolické škole v Minneapolisu, při mši se pak kromě Kirka a oběti masových střeleb modlil i za oběti války na Ukrajině. „Je dost důvodů, abychom dali najevo, že toto není cesta, a že svět je ohrožen,“ řekl Duka. „Tak, jako se v současné době znevažuje utrpení izraelského lidu a holokaust, tak jsme také mohli zaznamenat, jak někteří, kteří se považují za světlonoše nové civilizace, jásají,“ prohlásil kardinál. Sám Kirka do zprávy o jeho úmrtí neznal. To podle Duky vypovídá o současném světě, kdy jsou lidé na každém kroku atakováni nenávistí, ale zároveň žijí v izolaci a neví, co se ve světě děje. Kirk se podle Duky snažil pochopit, kam lidstvo směřuje. „Neprovádíme tu kanonizační proces a neděláme inkvizitory, kteří budou vybírat z jeho diskuzních příspěvků,“ řekl. Do kostela dorazili i někteří politici, do lavic usedl například senátor za ODS Zdeněk Hraba, europoslanec Motoristů Filip Turek či poslanec SPD Jaroslav Foldyna. „Byl to Američan v americkém prostředí a tam ta konzervativní témata jsou mnohem tvrdší než u nás. V žádném případě jsem nesouhlasil se všemi jeho názory, ale s velkou částí z těch hlavních názorů a pokud je nebudeme vytrhovat z kontextu, tak s tou linií souzním,“ řekl Turek. Současná situace ve Spojených státech, a to především v městech, kde vládnou liberální politici, je podle něj tragédie. „Chtěl jsem dát jasně najevo, že nelze řešit problémy mezi lidmi tím, že se vzájemně budeme fyzicky napadat. Nenávist nemá cestu,“ řekl po ceremoniálu Foldyna. Podobně jako Duka Charlieho Kirka před atentátem neznal, s jeho názory ale souhlasí. Protestující označil za nepříčetné. „To je bolševismus nebo fašismus. Je to nenávist, je to něco, co by tu nemělo být,“ dodal. Mše se zúčastnil také šéf PRO Jindřich Rajchl. S Kirkem podle svých slov ve všem nesouhlasí, je například proti jeho tvrzení, že by tresty smrti měly být veřejné. Podporuje ale třeba návrat ke konzervativním hodnotám. „Samozřejmě byl ve svých názorech radikální, to asi nemá cenu tajit. Já jsem bytostným demokratem a věřím, že každý má právo na svůj názor, ať je jakkoliv radikální. Myslím, že ti protestující za mě mají také radikální názory, ale rozhodně bych nesouhlasil s tím, aby jim bylo jakýmkoliv způsobem ubližováno nebo aby neměli právo svůj názor vyjádřit,“ řekl Rajchl. Střelec, který Kirka zabil, je podle něj zbabělec, který s ním nedokázal debatovat. Kirk podle Rajchla dokázal najít cestu k mladé generaci. „To se nám konzervativcům v Česku moc nedaří, byť musím říct, že jsem velmi potěšen tím, že v chrámu byla celá řada mladých lidí. Z toho mám velkou radost,“ dodal Rajchl. Po skončení ceremoniálu čekala před vchodem do kostela zhruba desítka protestujících. Na transparentech měli další Kirkovy výroky, například o tom, že by tresty smrti měly být veřejné, rychlé a vysílané v televizi, či výrok, že je rozumné se smířit s několika oběťmi střeleb ročně, pokud to znamená zachování druhého dodatku ústavy. Na Duku při odchodu pokřikovali „hanba“, na Turka zase „fašista“. „Přišli jsme, abychom lidem připomněli, že tento člověk byl fašista, rasista a sexista a že není v pořádku oslavovat takové lidi,“ řekla redakci iDNES.cz Alžběta, jedna z protestujících. Atentát na Kirka ji podle jejích slov tolik nepoznamenal, protože je ze sociálních sítí zvyklá na podobně náročná témata. „Jsem zvyklá, že na svém telefonu vídám mrtvé děti kvůli genocidě v Gaze,“ dodala. „Vy jste prostě lidský hyeny. Máte to v tý vaší palici pomotaný,“ křičel na protestující jeden z návštěvníků mše při odchodu z kostela. Konzervativní aktivista Kirk byl zastřelen ranou do krku při středeční debatě v areálu Utah Valley University ve městě Orem. Kirk byl stoupencem amerického prezidenta Donalda Trumpa, který v reakci na jeho smrt nechal vlajky na federálních budovách na jeho počest spustit na půl žerdi. Posmrtně mu také udělil Prezidentskou medaili svobody.", "images": 10, "disc": 134, "tags": ["Charlie Kirk", "Dominik Duka", "Smrt", "Jindřich Rajchl", "Spojené státy americké"]}
{"title": "„Byl jsem to já, je mi to líto.“ Podezřelý z vraždy Kirka se údajně přiznal ve zprávě", "time": "2025-09-16T16:37:00+02:00", "content": " Dvaadvacetiletý Tyler Robinson podle mluvčího napsal svým přátelům na chatu v Discordu několik hodin před svým zatčením. „Včera jsem to na UVA byl já. Je mi to celé líto,“ uvedl uživatel účtu, který zřejmě patří Robinsonovi, sdělil mluvčí platformy Discord a zdroj z bezpečnostních složek. Podle zdrojů CBS si Robinson o střelbě psal s asi 20 svými přáteli ve skupinovém chatu. Mluvčí Discordu uvedl, že podle vnitřního šetření společnosti podezřelý na Discordu nepropagoval násilí ani útok neplánoval. Podle zpráv ve skupině se Robinson zřejmě plánoval přihlásit na policii. „Za chvíli se vydám prostřednictvím známého šerifa, díky za hezké chvíle a zábavu, byli jste skvělí, děkuji vám za všechno,“ uvedl. Guvernér Utahu Spencer Cox uvedl, že Robinson byl zatčen poté, co se k vraždě Kirka přiznal svému otci, který ho přesvědčil, aby se vydal úřadům. S úřady podle guvernéra podezřelý nyní nespolupracuje, ale jeho spolubydlící ano. Robinson je ve vazbě a v úterý bude předveden před soud, kde bude obviněn. Podezřelý je v tuto chvíli z vraždy, nezákonného užití střelné zbraně a maření spravedlnosti, za což mu hrozí trest smrti.", "images": 1, "disc": 17, "tags": ["Spojené státy americké", "vražda", "Charlie Kirk", "Discord", "CBS"]}
{"title": "Rusko zamítlo vdově s deseti dětmi odškodné za padlého, nabídlo jí exkurzi", "time": "2025-09-16T16:34:00+02:00", "content": " Pětapadesátiletý Andrej Kuzmin z vesnice Staré Kosmoděmjanské v Tambovské oblasti podepsal smlouvu s armádou loni v srpnu navzdory manželčiným prosbám, aby to nedělal. Měl dojem, že tak zajistí rodinu. „Mají deset dětí – pět chodí do školy, některé do školky a jedno je ještě mimino. Není tu žádná práce,“ popsal jeden ze sousedů portáluOkno. Kuzmin zahynul hned během prvního týdne nasazení. Rodina se o okolnostech jeho smrti dozvěděla pouze to, že zemřel v Kurské oblasti a že se tak nestalo v boji. Jeho tělo dorazilo do Tambovské oblasti v zapečetěné rakvi a úředníci ji příbuzným zakázali otevřít. Rodina si musela na pohřeb půjčit od sousedů, protože stát na něj odmítl přispět. Kuzminova rodina přišla o jediného živitele a Natalija musela nastoupit do práce, přestože ještě kojí nejmenší dítě. V srpnu se odhodlala k odvážnému kroku – s pomocí přátel natočilavideo, ve kterém popsala svou situaci a odmítnutí pomoci ze strany úřadů. Odezva byla okamžitá, nikoliv ale taková, jakou očekávala. „Lidé nám říkali všelijaké věci. Myslíme si, že i úředníci zanechávali komentáře z anonymních účtů: ‚Proč jste si dělali tolik dětí, když je nemůžete uživit?‘ Nebo: ‚Andrej odešel z vlastní vůle, když nezemřel v boji, proč by vám měl stát něco dlužit?‘“ uvedla Ljubov, matka Kuzminové. Regionální vláda v reakci na Natalijino video slíbila, že situaci prošetří, a nabídla dětem zdarma exkurzi do města Tambov. Rovněž tvrdila, že úřady rodině pomohou s platbami za školku, školní stravování nebo palivové dřevo. Ve skutečnosti ale podle rodiny neposlaly vůbec nic. „Říkají nám, abychom chodili podávat žádosti, ale nikdo nám nevysvětlí, o co má vlastně dcera právo žádat,“ uvedla Ljubov. Místní obyvatelé mají podle Okna podezření, že úřady Nataliji dávky zamítly ze stejného důvodu – protože ve veřejném rozpočtu prostě nejsou žádné peníze. To ale úředníci vyvrací. „Rodina Kuzminových pobírá sociální dávky v souladu s regionálními zákony. Některé dávky jsou však podmíněny podáním žádosti, a Natalija Kuzminová o ně nepožádala,“ tvrdí. Pokud se nejmladší potomek Kuzminových dožije jednoho roku (a zbytek dětí bude stále naživu), bude mít Natalija nárok na získání čestného titulu Matka hrdinka, jejž ruský Vladimir Putinustanovilpo začátku invaze. S udělením je spojena odměna milion rublů (250 tisíc korun). Titul Matka hrdinka byl zaveden v SSSR v roce 1944 v rámci zlepšování sociální podpory těhotných žen, mnohočetných rodin a matek samoživitelek. Podmínky jeho udělení byly stejné jako dnes, do rozpadu Sovětského svazu na něj dosáhlo více než 430 000 žen. Kuzminová není zdaleka první pozůstalou po padlém vojákovi, která si stěžuje, že od státu nedostala slíbené odškodné a podporu. Rusové od počátku bojů na Ukrajině upozorňují mimo jiné na to, že úřady jejich příbuzné cíleně evidují jako pohřešované v boji nebo jako dezertéry místo jako padlé, na což se vztahují zcela jiné podmínky.", "images": 7, "disc": 208, "tags": ["Válka na Ukrajině", "Rusko", "Tambovská oblast"]}
{"title": "Estonci vyhloubí podél hranice s Ruskem desítky kilometrů protitankových příkopů", "time": "2025-09-16T16:06:00+02:00", "content": " „Vzhledem k tomu, že na severovýchodě Estonska už máme dobrou přírodní překážku v podobě řeky Narvy a na východě v podobě Čudského jezera, pak pro jihovýchodní Estonsko existuje plán vybudovat 40 kilometrů protitankového příkopu,“ řekl stanici Ainar Afanasjev z generálního štábu estonské armády. Doplnil, že příkopy budou pouze v úseku hranice, kde nejsou bažiny, protože těmi vozidla tak jako tak neprojedou. Estonsko chce mít do konce roku 2027 podle Afanasjeva nejen zmiňovaný protitankový příkop, ale také téměř 600 bunkrů. „Ty by měly být už v zemi, nebo alespoň uložené co nejblíže zamýšleným lokacím,“ sdělil vojenský činitel. Součástí opevnění hranic mají být protitankové jehlanovité zábrany zvané dračí zuby nebo ostnatý drát. Celkové obranné pásmo plánované na východní hranici bude dlouhé přibližně 100 kilometrů a hluboké asi 40 kilometrů, napsalaERR. Jeho budování začalo podle stanice na jihovýchodě Estonska právě vyhlubováním protitankových příkopů. Záměr vybudovat Baltskou obrannou linii oznámily loni Estonsko společně s Lotyšskem a Litvou. Všechny tři pobaltské země, které bývaly součástí Sovětského svazu, po vpádu ruských vojsk na Ukrajinu podpořily napadenou zemi a kvůli obavám z Ruska mimo jiné navyšují své výdaje na obranu. Všechny tři státy, které jsou členy Severoatlantické aliance i Evropské unie, mají společné hranice buď s Ruskem či s Běloruskem, nebo s oběma. Mapy poskytujeOpenStreetMappodOpen Data Commons Open Database License", "images": 3, "disc": 42, "tags": ["Rusko", "Estonsko", "opevnění", "Narva (řeka)", "Čudské jezero"]}
{"title": "Davy dětí s mobily oblehly korunovační klenoty, pak je překvapil prezident", "time": "2025-09-16T13:39:00+02:00", "content": " Video se na prezidentově sociální síti X objevilo v úterý po 15. hodině.„Paní učitelka říkala, že jestli se jí(koruny, pozn. red.)dotkneme, tak můžeme umřít,“ řekla prezidentovi jedna žákyně. „To je jen taková pověst,“ uklidnil ji s úsměvem. Během své přítomnosti na výstavě si prezident s dětmi povídal. Odlehčeně jim popsal, jak se klenoty přesouvají z korunní komory do Vladislavského sálu, nebo vysvětlil, proč jsou vlastně pro Českou republiku tak důležité. „Musí u toho být sedm lidí, každý má svůj klíč. Pak se jde po točitých schodech do takové tajné místnosti, ve které je další trezor zase na sedm klíčů. Ten musí všichni odemknout,“ povídal prezident. „Musí se s nimi velmi opatrně zacházet, protože je to opravdu veliká vzácnost. Nejen proto, že jsou ze zlata a drahých kamenů, ale proto, že mají velikou historickou hodnotu a jsou symbolem našeho státu,“ uzavřel. První dva dny výstavy korunovačních klenotů jsou vyhrazené pro školáky. Vydal jsem se je překvapit a odpovědět na pár zvídavých dotazů.https://t.co/OI0nEY69SN Žáci a žákyně začali do sálu přicházet po 9. hodině. „Moc jsme se těšili, protože je to poprvé, co vidíme korunovační klenoty naživo,“ řekla pro iDNES.cz Anička ze ZŠ na pražském Jarově. „Učili jsme se o nich ve vlastivědě, probíhali jsme historickou část o králích, ale loni jsme sem jít nestihli, takže jsme si to zopakovali ještě letos,“ doplnil ji spolužák Leo. „Zájem škol napříč Českou republikou byl obrovský, prohlídky byly do pár hodin obsazené,“ uvedl mluvčí prezidenta Petra Pavla Vojtěch Šeliga. To potvrdila také třídní učitelka páťáků, která se svou třídou vkročila do sálu jako první. „Bylo velmi náročné se sem dostat, loni jsem to nestihla, tak jsem ráda, že to letos vyšlo,“ řekla. „Před výstavou jsme si zopakovali historickou část, kterou jsme se učili už loňský školní rok. V rámci opakování učiva tak mají děti jedinečnou možnost klenoty vidět na vlastní oči,“ dodala. „Já jsem se do Prahy hodně těšila. Ve škole jsme si o klenotech povídali a přijdou mi dost zajímavé. Nejvíce se mi líbí žezlo,“ řekla žákyně Anička ze Základní školy Montessori v Kladně, která čekala se spolužáky ve frontě na prohlídku. „Vyrazili jsme sem, protože je to pro nás zásadní kus české historie a je to unikátní příležitost klenoty vidět. Hodně jsme si o tom včera povídali a děti se na to moc těší,“ doplnila Aničku její učitelka Lenka Valentová. Letos je výstava s podtitulem „Poklad v temnotě“ v souvislosti s osmdesátým výročím konce druhé světové války. Spolu s klenoty si mohou návštěvníci prohlédnout také unikátní archiválie spojené s tímto obdobím. Osud korunovačních klenotů výstava mapuje od roku 1938, kdy byly tajně převezeny na Slovensko v reakci na zhoršující se vztahy s nacistickým Německem. Po mnichovské dohodě však tehdejší vládní představitelé rozhodli, že bude lepší insignie převézt zpět do Prahy, jelikož na Slovensku panovala protičeská nálada. Jednou z vystavených archiválií je speciálně okovaná dubová bedna, která posloužila pro převoz klenotů na Slovensko. Lidé si mohou prohlédnout také pouzdra, ve kterých byly klenoty v bedně uloženy. „V největší přihrádce truhly leželo pouzdro se svatováclavskou korunou, v zadní části pravděpodobně plášť a žezlo, na boku jablko a polštářek a další textilní součásti. Před převozem bednu uzamkli na čtyři zámky, zapečetili a v automobilu značky Tatra 80 převezli do slovenské Žiliny,“ uvedla pro iDNES.cz kurátorka výstavy a vedoucí Archivu Kanceláře prezidenta republiky Lucie Večerníková. Podle ní bednu vyrobil ve dnech 17. nebo 18. září 1938 truhlář Pavel Marek, který se pod látkové polstrování v truhle podepsal tužkou s datem 18. září 1938. „Je to skutečně ten zhotovitel, kterého známe ze spisových dokumentů od nás z archivu. Kolegové pro účely dnešní výstavy truhlu kompletně rozebrali, zrestaurovali a všechno vyčistili, přičemž u toho objevili ten podpis, takže to bylo i pro nás překvapení,“ uvedla Večerníková s tím, že truhlu letos restaurovali poprvé od roku 1938. Dominantou výstavy stále zůstávají svatováclavská koruna, jablko, žezlo, kožená pouzdra na ně, poduška pod korunu a korunovační plášť s doplňky. „Klenoty se letos vystavují na nových skleněných stojanech podle návrhu Evy Jiřičné,“ popsal památkář Petr Chotěbor, který se na výstavě podílel jako pracovník odboru památkové péče a spolu se svými kolegy vynášel klenoty z korunní komory a instaloval do vitrín. Chotěbor také vysvětlil, jakým způsobem památkáři o klenoty pečují.   „Klenoty trvale leží v korunní komoře, takže přístup k nim je pouze v případě, že se vynášejí na výstavu. Po ní je kontrolují restaurátoři, aby ověřili, že nedošlo k nějakým změnám,“ řekl. V trezoru korunní komory i ve vystavovací vitríně jsou čidla, která hlídají teplotu a vlhkost vzduchu. „Podmínky se samozřejmě mění, ale změny musí jít pozvolně, žádné skokové teploty,“ dodal. K užívání koruny tehdy podle památkáře Chotěbora platily speciální podmínky. „Svatováclavskou korunu nechal zhotovit Karel IV. a věnoval ji svatému Václavovi. Původně měla být trvale umístěna na světcově hlavě, tedy na relikviáři s jeho lebkou. Panovník si ji mohl vypůjčit pouze na korunovaci nebo nějakou velkou slavnost, a to za poplatek 200 hřiven stříbra,“ vysvětlil. Ještě v ten samý den do západu slunce musel korunu vrátit a také s ní nesměl opustit Prahu. „To se však dodržovalo jen po určitou dobu, jelikož už za Václava IV. ji převáželi z bezpečnostních důvodů třeba na Karlštejn,“ dodal. „Jablko a žezlo jsou mladší insignie zhotovené pro Ferdinanda I. z roku 1533-1534. To původní karlovské žezlo se zachovalo, ale stalo se druhotně součástí rakouských arcivévodských insignií, takže je uloženo ve Vídni,“ zdůraznil Chotěbor s tím, že vystavené insignie se ke koruně dostaly až později někdy v 17. století. Výstava potrvá do 29. září. Vstup je zdarma a otevřeno bude vždy od 09:00 do 17:00. Pořídit či rezervovat vstupenky předem není možné. Tradice vystavování korunovačních klenotů sahá do první republiky. První veřejná expozice se konala v roce 1929 při příležitosti 1000. výročí smrti svatého Václava. Klenoty byly zpřístupněny i po druhé světové válce v roce 1945, dvakrát v 50. letech, v přelomovém roce 1968 i za normalizace. Od vzniku samostatné České republiky do loňska byly klenoty k vidění osmkrát – dvakrát za prezidentů Václava Havla a Václava Klause a čtyřikrát za Miloše Zemana. Současný prezident Petr Pavel loni rozhodl, že výstava klenotů bude každý rok.", "images": 8, "disc": 73, "tags": ["výstava", "Česká republika", "Petr Chotěbor", "památková péče", "Slovensko", "Druhá světová válka"]}
{"title": "Vypadají jako od SPOLU, ale nejsou. Lidé dostali do schránek falešné letáky", "time": "2025-09-16T15:49:00+02:00", "content": " Na první pohled má leták evokovat kampaňkoalice SPOLU. Podobné barvy, styl písma, logo i přesně okopírované heslo „Teď jde o všechno“. Při bližším pohledu však čtenáři dojde, že tuhle reklamu si uskupení kolempremiéra Petra Fialyneplatilo. Na fotkách lídra strany v Pardubickém krajiMarka Výborného (KDU-ČSL)i jeho kolegůKarla HaasezODSaOndřeje MüllerazTOP 09je obrázek dopravní značky „vjezd zakázán“ a hlavně přiložený text je zjevným útokem na vládní koalici. „ANO, jde jim opravdu o všechno, protože poslanec Karel Haas a jeho poslanecký asistent Petr Klimpl, kteří již mnoho let fungují ve výborech a sportovních komisích města Pardubic, dokázali získat z veřejných rozpočtů na svůj soukromý běžecký klub částku převyšující 21 milionů korun,“ stojí na letáku. Autor tak odkazuje na to, že oba dlouholetí zastupitelé Pardubic jsou členy klubu orientačního běhu OK Lokomotiva Pardubice. Pravdou je i to, že především Petr Klimpl roky pracuje ve sportovní komisi radnice. A vlastně i částka sedí. Přesto to oba zmínění politici berou jako útok na své osoby. „Pisatel na tomto materiálu zapomněl zmínit jeden drobný detail a to ten, že těch 21 milionů získal oddíl dohromady za posledních 23 let. Nemá asi ani smysl dodávat, že to není náš klub, ale normální sportovní organizace, která čerpá dotace od města jako ostatní oddíly,“ uvedl Petr Klimpl a doplnil, že třeba HC Dynamo Pardubice dostává od města 35 milionů každý rok. Částka navíc půjde ještě nahoru. „Ve srovnání s ostatními sporty jsme v pořadí podle dotací na začátku druhé desítky. Navíc veškeré dotace schvaluje zastupitelstvo, není možné z nich jakkoliv čerpat podle své vůle,“ ohradil se Klimpl. Ten však nebyl hlavním terčem útoku. Tím byl Haas a také jeho koalice. O tom svědčí druhá část letáku. Ta obsahovala i hrubé narážky na aféry ODS a její politiky. Poslance a pardubického zastupitele Haase obsah letáku hodně rozčílil. „Je to bohapustá lež a lidé, kteří mě znají, to vědí. Na 98 procent vím, kteří dva lidé za touhle ‚prasárnou‘ stojí. S politickými soupeři, i když jsou to totální ‚křiváci‘, se ale má člověk utkat ve volbách,“ napsal na Facebook Karel Haas. Tomu navíc musel být text povědomý. Podobný se totiž objevil před třemi roky těsně před komunálními volbami na billboardu před krajským úřadem. I tam se zadavatel odkazoval na 21 milionů pro pardubické orientační běžce. „Ano, dobře si na to vzpomínám. Tohle bude ze stejné dílny. Myslím, že vím, kdo to nechal vyrobit. Ale trestní oznámení podávat nebudu. Ta podle mne do politiky nepatří. Své soupeře musíme porazit argumenty, ne běháním na policii,“ uvedl Karel Haas. Na letácích, které dostali do schránek lidé z celých Pardubic, je v kolonce zadavatel napsáno Motoristé lidem. To by mohlo odkazovat na partaj kolemFilipa TurkaaPetra Macinky, ale ta se ve skutečnosti jmenujeMotoristé sobě. „Distancujeme se od toho. Rozhodně to není naše práce a už vůbec ne styl, kterým bychom vedli kampaň. Toto je zřejmě snaha poškodit dvě mouchy jednou ranou,“ uvedl lídr Motoristů v kraji Vojtěch Krňanský. Také Haas si nemyslí, že by pamflet nechali po městě roznášet zastánci Motoristů. „Jméno vám říct nemůžu, ale myslím, že je snadno dohledatelné, komu jsem v Pardubicích šlápl na kuří oko a ukončil docela výnosný podvod,“ dodal Haas a zjevně tím myslel odhalení kauzy ve Službách města Pardubice. Zdroj: průzkumy agentur STEM, Ipsos, Kantar, Median, NMS Tamní představenstvo v čele s předsedou a tehdejším radním zaČSSDVítězslavem Novohradskýmmuselo skončit, když Haas předložil policii důkazy o tom, že správci firmy odsouhlasili obchod s pozemky v lese v Černé za Bory, na kterém by společnost určitě prodělala miliony. A navíc právě Haas také v březnu 2024 na jednání zastupitelstva jako první zveřejnil, že na konci vyšetřování Novohradský se státním zastupitelstvím provedl dohodu o vině a trestu, a tím pádem se k činu přiznal. Kvůli tehdy oznámené novince se Vítězslav Novohradský navíc nestal členem dozorčí rady jiné městské firmy, a to se ho dost dotklo. Nechal proto v placené sekci ČTK zveřejnit text, ve kterém se do Haase opřel a který nápadně připomíná nyní roznášený leták. „Město Pardubice dlouhodobě poskytuje dotace pro klub OK Lokomotiva Pardubice – orientační běh. Tomuto spolku předsedá pardubický zastupitel Petr Klimpl z ODS a členem výboru spolku je rovněž zastupitel města a poslanec Karel Haas. Tito dva politici jsou dle našeho názoru v učebnicovém konfliktu zájmů, kdy jsou u zdroje informací a peněz, které následně čerpají pro svoje privátní aktivity,“ uvedl Novohradský, který je nyní zastupitelem města za SPD. Vypjatost předvolební kampaně se ale může projevit i jinak. Docela slušnou ostudu si udělal lídrhnutí ANOv Pardubickém kraji Martin Kolovratník minulou středu, tedy v den, kdy byl v Pardubicích na návštěvě šéf stranyAndrej Babiš. Na síti X totiž sdílel post z účtu, který se sice navlas podobá tomu, který využívá bývalý premiér, ale jedná se o parodii. „Ruské drony v Polsku zásadně odmítám. Poláci teď musí jednat o míru. My nechceme válku,“ stojí v příspěvku na sociální síti X, který vyšel v den, kdy Rusko poslalo roj dronů nad Polsko. Jeho autorem byl účet vystupující pod jménem Babiše a má i jeho fotku. Jediný rozdíl je v tom, že adresa účtu, zní @andrejbabiis. AMartin Kolovratníkevidentně měkké „i“ navíc přehlédl. „Jj. Klukovská chyba, uznávám. Dal jsem RT (retweet neboli přesdílení) ve spěchu při přejezdu na akci. Dík za upozornění, můžu si za to sám,“ uvedl na síti X Kolovratník s tím, že příspěvek smazal do deseti minut. Trochu ho může uklidnit to, že na lep vtipálkovi sedla i senátorka za ANOJana Mračková Vildumetzová. Redakce iDNES.cz oslovila politologa Jiřího Štefka, aby zhodnotil aktuální volební kampaň. Podle něj je výrazně vyhrocenější než ta před čtyřmi lety a některé její projevy považuje za neférové. „Co se týče vámi popisovaného letáku, tak se jednoznačně jedná o neférovou kampaň. Pokud ten dotyčný nemá ani sílu na to, aby se pod svoje dílo podepsal, tak to vlastně nestojí více než za mávnutí rukou. Je dobře, že pan Haas nezvažuje trestní oznámení. Mně se takový sportovní přístup líbí. Nic by tím podle mne navíc nezískal,“ uvedl. „Hodně za to můžou sociální sítě, které se letos používají ještě více než před čtyřmi roky. Dnes z nich každý ví, že včera vypískali Babiše a že Fiala to neměl lehké na severu Moravy. Bohužel to často svádí k tomu, že se na sítích provozuje dryáčnická kampaň, ve které je téměř vše dovoleno. Bylo by lepší, kdyby se to zklidnilo, ale to už se nyní nestane. Spíše se bude až do voleb přidávat pod kotel,“ dodal Štefek.", "images": 4, "disc": 6, "tags": ["Andrej Babiš", "Hnutí ANO", "kampaň", "Pardubický kraj", "politická kampaň", "Volby do Poslanecké sněmovny 2025", "Volební kampaň", "Karel Haas"]}
{"title": "Izrael vyzval k evakuaci a... udeřil. Zasáhl zařízení Húsíů v přístavu Hudajdá", "time": "2025-09-16T14:34:00+02:00", "content": " Izraelská armáda vydala výzvu k evakuaci zhruba hodinu a půl před tím, než jemenská média oznámila údery na rudomořský přístav. Média pod kontrolou Húsíů uvedla, že proti izraelským letadlům zasahuje protivzdušná obrana. Nejsou ale informace o tom, že by se jí podařilo zasáhnout izraelská letadla či další vzdušné prostředky. Izraelská armáda již dříve opakovaně na přístav Hudajdá i další cíle v Jemenu udeřila. V úterý se v Saná konal pohřeb 31 jemenských novinářů, kteří zemřeli minulý týden při izraelských útocích mířících na Íránem podporované Húsíe. V Pásmu Gazy podniká izraelská armáda od října 2023 ofenzivu v reakci na teroristický útok palestinského hnutí Hamás a jeho spojenců, při němž ozbrojenci na jihu Izraele zabili na 1 200 lidí a dalších 251 unesli jako rukojmí. Na podzim 2023 a letos v lednu a v únoru byla část rukojmích propuštěna výměnou za palestinské vězně při dvou příměřích. Nyní je v pásmu 48 rukojmích, z nichž asi jen 20 je ale stále naživu. Podle místního ministerstva zdravotnictví ovládaného Hamásem bylo od začátku války při izraelských útocích v Pásmu Gazy zabito přes 64 500 Palestinců. OSN tyto statistiky, které nerozlišují mezi civilisty a ozbrojenci, považuje za spolehlivé. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 7, "disc": 6, "tags": ["Izrael ve válce", "Izrael", "Izraelské obranné síly", "Hamás", "Jemen"]}
{"title": "Dramatická nehoda policie v Praze. Auto skončilo na boku, na kola ho vrátili svědci", "time": "2025-09-16T12:55:00+02:00", "content": " Policejní auto projíždělo ulicí se zapnutými majáky. Detaily výjezdu policie neupřesnila. Při nehodě se zranil jeden člověk, podle dostupných informací se jednalo o policistu. Mluvčí pražské zdravotnické záchranné služby Jany Poštové konstatovala, že nikdo není v ohrožení života. Na místě nehody zasahovali záchranáři, lékař a inspektor. Obě vozidla jsou po nehodě značně poškozená. V místě nehody byl kolem úterní 15. hodiny obnoven průjezd bez omezení. ⚠️ MIMOŘÁDNÁ UDÁLOST | Lihovar (z centra)Dotčené linky: 105, 118, 125, 129, 172, 190, 196, 197, 232, 241, 244, 314, 317, 318, 319, 320, 334, 338, 360, 361, 390, 392, 393, 395, 407, 416, 420https://t.co/YhcORWYE7t", "images": 5, "disc": 11, "tags": ["Praha", "Zprávy z hlavního města Prahy", "havárie", "policie"]}
{"title": "Jídlo a doba. Letošní festival Ji.hlava připomene i československou gastronomii", "time": "2025-09-16T15:32:00+02:00", "content": " V úterý představilo program novinářům v Praze vedení festivalu. „Hledali jsme téma, které nerozděluje společnost, ale které lidi spojuje. A vyšlo nám z toho jídlo, vaření, stolování. Když jsme začali filmy spojené s jídlem zkoumat hlouběji, ukázalo se, jak moc jsou napojené na konkrétní dobu, jak ji dokážou reflektovat,“ řekl ředitel festivalu Marek Hovorka. Retrospektiva zachycuje proměny československé společnosti prostřednictvím kuchyní od 50. do 80. let. Například ve filmu Co stojí být ženou Jaroslava Šikla jsou podle pořadatelů reflektovaná 70. léta a tlak na dokonalou ženu, vznik polotovarů a jeho vliv na ženskou emancipaci. Retrospektivu doplní program Fascinace: Jídlo, který nabídne výběr experimentálních filmů z celého světa, mezi nimi například Repas de bébé Louise Lumièra z roku 1895. „Uvidíme i materiálové experimenty, kde různé potraviny a pochutiny chemicky působily na filmový materiál, nebo třeba pokus vyrobit veganskou filmovou surovinu,“ dodala dramaturgyně sekce Andrea Slováková. Jihlavští diváci se mohou těšit také na 27 dokumentů, fejetonů a populárně-vědeckých pořadů doplněných komentářem historika a odborníka na retro jídlo Martina France. V sekci Česká radost bude mít premiéru celovečerní dokument Co s Péťou? Martina Trabalíka, který sleduje tři roky ovdovělého otce Petra Jochece. Film zachycuje otce, který po náhlé smrti své manželky zůstal sám na péči o dceru a syna trpící poruchou autistického spektra. Do zákulisí trhu s uměním vezme diváky snímek Má to cenu!? režiséra Jana Strejcovského. Film sleduje umělce, galeristy a sběratele, kteří hledají hranici mezi autentickým uměním a tržní hodnotou. Světovou premiéru pak bude mít v Ji.hlavě dokumentární film AMOOSED: losí odysea, který vznikal devět let. Režisérka Hana Nováková se ve snímku vydává na cestu po stopách losů a sleduje, jak se v lidech proměňuje vztah k člověku i zvířatům. Ji.hlava každoročně představuje i to nejzajímavějšího ze zahraničního filmu. Mezi letošními tématy je dění ve Spojených státech, v Pásmu Gazy nebo vztah člověka a umělé inteligence. O knihovnicích a knihovnících, kteří se postavili proti cenzuře a zákazu knih zaměřených například na témata sexuality, vypráví americký snímek Knihovnice. Tématu izraelsko-palestinského konfliktu se věnuje příběh izraelské stand-up komičky film Jaképak soužití, sakra! Jihlavský festival dokumentů je největším festivalem svého druhu ve střední a východní Evropě. Loni nabídl 340 snímků a poprvé se na něj akreditovalo přes 6 000 lidí. Organizátoři v roce 2023 rozhodli, že festival následující rok prodlouží, a dohodli se také na navýšení podpory z města či kraje. Jihlava letos zvýší o příspěvek o 1,2 milionu, celkově na 29. ročník dá 5,545 000 korun. Kraj Vysočina svou podporu zvýšil o milion korun na 2,5 milionu.", "images": 1, "disc": 0, "tags": ["festival", "film", "jídlo", "gastronomie"]}
{"title": "Potopená loď i bití klackem. Muže viní z útoku na porybného, u soudu hýří úsměvy", "time": "2025-09-16T15:14:00+02:00", "content": " K soudu Juráčka přivedla eskorta, momentálně je totiž ve vězení za jiný trestný čin. Vinu v případu incidentů s porybným nepřiznává. „Obžaloba neexistuje. Já ji rozbil,“ řekl na chodbě novinářům, když odcházel ze soudní síně. Celé jednání působil hodně sebevědomě, často se smál a evidentně si užíval přítomnost žurnalistů. Jejich směrem vysílal na chodbě různá gesta. Žalobce pro něj za vydírání, výtržnictví a násilí proti úřední osobě požaduje trest odnětí svobody v délce tři a půl roku. Juráčkovi člen rybářské stráže odebral povolení k rybolovu kvůli lovu proti rybářským pravidlům na vodní nádrži Nechranice - chytal na návnadu, která není v revíru povolena. Podle obžaloby pak rybář nejprve v rámci pomsty poškodil laminátovou loď patřící porybnému. Proděravěl ji, uvolnil z kotvení a nechal ji strhnout proudem. Loď se následně potopila. O den později údajně Juráček poškozenému propíchnul tři pneumatiky u automobilu. Nejvážnější část incidentu se odehrála později téhož dne, kdy muž podle obžaloby vyhledal rybářského strážce a fyzicky ho napadl. Začal údery klackem a pěstmi, které porybného srazily na zem. Poškozený vytáhl telefon, aby si přivolal pomoc. Obviněný mu však mobil vyrazil z ruky a odmítal ho vrátit. Porybný utrpěl zranění, která si vyžádala lékařské ošetření. „Během útoku obviněný na poškozeného vulgárně křičel a vyčítal mu, že mu sebral povolení k rybolovu, že tam chytá už 40 let. Chtěl, aby mu povolenku vrátil, a zároveň poškozenému opakovaně hrozil, ať už se tam nikdy neukazuje,“ stojí v obžalobě. Juráček podle spisu porybnému také sdělil, že se léčí na psychiatrii a že by ho, kdyby chtěl, na místě ubil trubkou. Případ chomutovský soud projednává už od září loňského roku. Kdy padne rozsudek, není jasné, soud vyslýchá řadu svědků. Dnes dorazil jen jeden ze tří předvolaných. Přítomný svědek, který podle svých slov vykonává činnost rybářské stráže zhruba sedm let, popisoval pravidla, která musejí rybáři u vody dodržovat, a jak vypadá rybářský revír, kde se incident odehrál. „To, co se děje u vody posledních pět let, je hrozný. Je tam nepořádek, nedodržují se pravidla, hodně pytláků. Agresivita narůstá,“ popsal. Zmínil, že párkrát se u vody setkal i s obžalovaným. Podle jeho slov s ním neměl žádný konflikt. Hlavní líčení bude pokračovat v listopadu. V krátké době jde o druhý případ útoku na rybářskou stráž, který chomutovský soud řeší.V červenci potrestal podmínkou pytláka, který nabral porybného na kapotu svého vozu a hrozil mu nožem.", "images": 2, "disc": 4, "tags": ["Zprávy z Chomutova a okolí", "Ústecký kraj", "odnětí svobody", "Nechranice"]}
{"title": "Léčba ischemie pomocí lysohlávek? Česká klinika spouští průlomovou studii", "time": "2025-09-16T14:59:00+02:00", "content": " V České republice se přibližně milion lidí léčí s ischemickou chorobou srdeční (ICHS). Ročně je hospitalizováno 25 tisíc lidí s infarktem, akutní formou nemoci, přičemž tisíc z nich na následky zemře. Zvýšený krevní tlak s sebou nese riziko kornatění srdečních tepen, čímž roste i riziko ICHS a akutního infarktu myokardu. „Ischemická choroba srdeční je jednou z nejčastějších příčin úmrtí v naší populaci. Přes všechna preventivní opatření se zcela nedaří zastavit její progresi a rozvoj dalších srdečních příhod. Jednou z možných příčin je opomíjení intervence významného rizikového faktoru, kterým je chronický stres. Věříme, že psychedeliky asistovaná psychoterapie může přinést nový způsob, jak zlepšit léčbu ischemické choroby srdeční a celkově zlepšit zdraví pacientů,“ říká odborný garant studie, vedoucí lékař oddělení intervenční kardiologie Všeobecné fakultní nemocnice Praha Tomáš Kovárník. Studii RAFAEL poskytuje finance částečně grant ministerstva školství v rámci programu podpory vědecké spolupráce mezi Českem a USA a částečně jej z privátních prostředků financuje také Nadační fond GES. V současné době je vedeno řízení o registraci patentu, jelikož se jedná o první studii, která zkoumá efekt psychedelik u kardiologicky nemocných pacientů. Revoluční návrh léčby spočívá ve zkoumání doposud podceňovaných faktorů jako chronický stres, těžké prožívání životních situací a chronická podrážděnost. Studie RAFAEL zahrne 60 pacientů ve věku 18 až 75 let, jimž byla diagnostikována stabilní ischemie. Ty poté rozdělí do dvou skupin, přičemž jedné skupině naordinují 25 mg psilocybinu a druhé 5 mg midazolamu (placebo), a budou sledovat zlepšení fyzických i psychických parametrů pacientů. „Tato studie je prvním krokem k tomu, abychom psychedelika vnímali nejen jako nástroj pro léčbu některých duševních onemocnění, ale také jako prostředek k léčbě tělesných onemocnění, u kterých existuje výrazný vliv psychosomatiky. Věřím, že výsledky této studie mohou otevřít nové možnosti pro zlepšení léčby nejen kardiovaskulárních, ale i dalších takto podmíněných chorob,“ uvedl Tomáš Páleníček, další garant studie a jeden z předních českých psychiatrů.", "images": 2, "disc": 0, "tags": ["ischemie", "léčba", "ischemická choroba srdeční", "onemocnění", "klinika", "pacient", "Česká republika"]}
{"title": "Zemřel Robert Redford, slavnému herci a oscarovému režisérovi bylo 89 let", "time": "2025-09-16T14:11:00+02:00", "content": " Robert Redford zemřel ve spánku ve svém domově v americkém státě Utah, oznámila Cindi Bergerová, ředitelka publicistické firmy Rogers & Cowan PMK. „Díky své hvězdné popularitě dokázal široké veřejnosti přiblížit vážná témata, jako je zármutek a politická korupce. Jeho filmové hity často Americe pomáhaly pochopit samu sebe,“ píše The New York Times. Jak upozorňuje ČTK, díky rolím charismatických hezounů si Robert Redford vysloužil přezdívku „zlatý hoch Hollywoodu“, ač k typickým hollywoodským hercům nikdy nepatřil. V roce 1978 stál u zrodu festivalu nezávislého filmu, nazvaného Sundance Film Festival. Krátce nato založil, již jako režisér a producent, institut podporující začínající filmaře. Kromě toho proslul tento modrooký blonďák s irskými předky jako ochránce přírody a indiánů. Filmový festival, pořádaný dodnes v Utahu, dostal jméno podle jedné z Redfordových nejslavnějších rolí, kterou vytvořil po boku svého pozdějšího dlouholetého přítele Paula Newmana ve snímku Butch Cassidy a Sundance Kid. Festival měl původně přivést pozornost k regionálním „nehollywoodským“ filmařům, dnes je největší přehlídkou nezávislého filmu v USA. Své průlomové snímky na něm uvedli režiséři Steven Soderbergh, Jim Jarmusch či Quentin Tarantino. Sám Redford, držitel dvou Oscarů (za režii a celoživotní dílo), si cestu na filmové výsluní musel tvrdě vyšlapat. „Hezká tvář, sportovní postava, obrovský talent a okouzlující úsměv nestačily, naopak hezká tvář mu byla spíš na obtíž,“ říkal americký režisér Sydney Pollack, jehož dvorním hercem se Redford v 70. letech stal. Natočili spolu politický thriller Tři dny Kondora (1975) či filmy Jeremiah Johnson (1972), Takoví jsme byli (1973; s Barbrou Streisandovou), Elektrický jezdec (1979) nebo Vzpomínky na Afriku (1985; s Meryl Streepovou). Charles Robert Redford se narodil 18. srpna 1936 do kalifornské rodiny mlékaře a účetního. „Vyrůstal jsem v Santa Monice ve 40. letech 20. století. Byla krásná, plná zeleně a miloval jsem oceán a rozlehlé pobřeží. Ale až když jsem se asi v jedenácti letech vydal s matkou na výlet autem do(národního parku – pozn red.)Yosemite, poprvé jsem zažil tak rozlehlou krajinu, která mi změnila život,“ vzpomínal před rokem v rozhovoru proOrion Magazine. Na střední škole vynikal ve sportu a získal tak baseballové stipendium na Coloradské univerzitě, kde ale vydržel jen rok. Po smrti své matky začal pít a o stipendium přišel (v roce 1983 mu Coloradská univerzita udělila čestný doktorát). Když Redford vydělal nějaké peníze, vydal se do Evropy - do Paříže a Florencie, kde krátce navštěvoval kurzy malířství. V roce 1958 se vrátil do USA, kde se týž rok oženil s historičkou a ekologickou aktivistkou Lolou Van Wagenenovou, s níž měl čtyři děti (jedno z nich zemřelo jako dvouměsíční). Manželé se rozvedli v roce 1985. Jejich dcera Amy (45) je rovněž herečka, režisérka a producentka. Od roku 2009 byl Redford ženatý s německou umělkyní Sibylle Szaggarsovou. Těšil se také z role sedminásobného dědečka. Traduje se, že v 70. letech nebyla americká hvězda daleko roli v Lipského komedii Adéla ještě nevečeřela. Spolupráce nakonec nebyla uzavřena, byť důvod se podle pamětníků liší. „Agent spočítal, kolik by herec obdržel na honoráři v přepočtu na dolary, a Redford následně zdvořile odmítl,“ uvedl po letech režisér Oldřich Lipský. Druhá verze ovšem říká, že hollywoodská star byla ochotná účinkovat za symbolickou odměnu, která by pokryla pobytové náklady v tehdejším Československu. Ovšem oficiální stranická místa tento nápad zablokovala. Pro herectví se Redford rozhodl, když navštěvoval newyorský Prattův institut a od roku 1959 Americkou akademii dramatických umění. V témže roce debutoval rolí basketbalisty ve hře Dlouhá historka na Broadwayi, kde mu pak velký úspěch přineslo účinkování v komedii Neila Simona Bosé nohy v parku (1963); roli si v roce 1967 zopakoval i ve filmu, kde mu partnerkou byla Jane Fondová. V první polovině 60. let Redford hostoval i v televizních seriálech. Přelomem v jeho kariéře byl komediální western Butch Cassidy a Sundance Kid (1969). Role sympatického bandity Redfordovi uvolnila ruce, mohl si vybírat role. S Paulem Newmanem vytvořil nezapomenutelnou dvojici i v Podrazu (1973), který mu vynesl jedinou hereckou nominaci na Oscara. K dalším Redfordovým snímkům patří politicky laděná dramata Všichni prezidentovi muži (1976) či Kandidát (1972), nebo psychologické drama z vězeňského prostředí Brubaker (1980). Počátkem 80. let Redford usedl na režisérskou židli a již jeho první počin v této nové roli znamenal úspěch. Komorní příběh Obyčejní lidé totiž získal čtyři Oscary, včetně sošek nejprestižnějších - za nejlepší film a nejlepší režii. Oscarovou nominaci v těchto dvou kategoriích Redfordovi vynesly také Otázky a odpovědi (1994), za romanticky laděné drama Zaříkávač koní (1998; s Kristin Scott Thomasovou) byl pak jako režisér nominován na Zlatý Glóbus. V posledních letech se objevil ve válečném dramatu Hrdinové a zbabělci (2007) či ve snímku Pravidla mlčení (2012), oba také režíroval. Až na dno svých fyzických sil si prý Redford sáhl při natáčení filmu o trosečníkovi s názvem Vše je ztraceno z roku 2013. Z jeho tvůrčí dílny pochází také historické drama Konspirátor o atentátu na Abrahama Lincolna. Jako producent je Redford podepsán i pod celou řadou nezávislých a dokumentárních filmů. „Film je skvělý způsob, jak vyprávět příběh, protože je vizuální. Obsahuje pohyb a upoutá pozornost. To je pro mě hodně důležité. Může lidi zavést na místa, která nikdy neviděli. Nebo mohou vidět místo novým způsobem,“ přemýšlel slavný herec v loňském rozhovoru. „Pamatuji si, jak se filmaři scházeli v laboratořích Sundance Institute. Vždycky, než jsme se pustili do práce, jsem jim radil, ať se trochu projdou venku. Jen kousek po silnici a zpět. A říkal jsem jim: ‚Když jdete na procházku, podívejte se kolem sebe.‘ Protože spousta lidí chodí a dívá se jen před sebe a nevěnuje moc pozornosti tomu, co je pod jejich nohama,“ dodal. V roce 2005 byl herec a režisér hostem Mezinárodního filmového festivalu v Karlových Varech, kde převzal Křišťálový glóbus za mimořádný umělecký přínos světovému filmu. Ocenění tehdy označil za velkou čest. Karlovarský festival mu prý připadal výjimečný. „Umění a umělci mohou ovlivňovat dění, to je cítit právě tady,“ uvedl s tím, že změnou režimu dali například Václav Havel, umělci i studenti skvělý příklad. „Přicházím z velmi mladé země. Když jsem procházel Prahou, cítil jsem stovky let historie,“ řekl tehdy. Festival před dvaceti lety zahájil právě snímek Butch Cassidy a Sundance Kid. „Tímto westernem tak tehdy začalo naše velké a dlouholeté přátelství,“ okomentoval oceněný herec tuto projekci. Robert Redford se ještě v roce 2014 objevil v marvelovce Captain America: Návrat prvního Avengera.Konec s filmováním však ohlásil od dva roky později, když řekl, že chce ještě dokončit dva poslední filmové projekty. „Hraním ve filmech začínám být unaven. Jsem netrpělivý člověk a je pro mě těžké vysedávat a točit záběr za záběrem,“ řekl tehdy médiím. Konec hraní pak potvrzoval v létě 2018 před premiérou filmu Gentleman s pistolí, v němž ztvárnil zkušeného bankovního lupiče. Posledním snímkem, kde se objevil, pak byla komedie Omniboat: A Fast Boat Fantasia z roku 2020.", "images": 6, "disc": 79, "tags": ["Robert Redford", "režisér", "herec", "film", "Spojené státy americké"]}
{"title": "Nejdřív ukradl značku, pak pokřikoval na kolemjdoucí. Nemírné popíjení draze zaplatí", "time": "2025-09-16T14:55:00+02:00", "content": " Svoji kořist si muž vyhlédl krátce před pátou hodinou ranní. Na místo, odkud dopravní značku ukradl, poté vyrazila hlídka strážníků. „Sedmadvacetiletého muže z Okříšek nalezla na nástupišti vlakového terminálu i se značkou,“ uvedla manažerka prevence kriminality a protidrogová koordinátorka třebíčské městské policie Marcela Havlíčková. Vysvětlit, proč značku odnesl, vandal nedokázal, přestože opilost u něj v tu chvíli ještě nebyla až tak značná. Každopádně od strážníků dostal pokutu a pod dohledem hlídky musel značku vrátit na původní místo. Vzhledem k tomu, že v tu chvíli nebyl muž nebezpečný sobě ani okolí, a nadýchal do jednoho promile alkoholu, nechali ho strážníci odejít. Incident se značkou však byl v případě zmiňovaného výtečníka pouze začátkem hodně divokého dne. V popíjení totiž během následujících hodin pokračoval, a tak se zvyšovala i jeho agresivita. Na ulici pokřikoval na kolemjdoucí, agresivně gestikuloval a budil veřejné pohoršení. „V ulici Smrtelná pak muže znovu zastavila hlídka strážníků a provedla orientační dechovou zkoušku, která ukázala hodnotu 2,46 promile alkoholu,“ prozradila Havlíčková. Následoval tudíž převoz do třebíčské nemocnice k lékařskému vyšetření a následně na záchytku v Jihlavě. „Jelikož pokuta za odcizení dopravní značky nebyla ten den jediná, kterou muž dostal, celý den se mu pořádně prodražil,“ dodala Havlíčková. Kromě několik tisíc za pokuty bude muset opilec zaplatit další čtyři tisíce za pobyt na záchytce.", "images": 5, "disc": 3, "tags": ["Vysočina", "dopravní značka", "Alkohol", "záchytka", "Okříšky", "Zprávy z Třebíče a okolí", "Zprávy z Jihlavy a okolí"]}
{"title": "Seniorka tři dny ležela na zemi, při záchraně sehrál zásadní roli vodoměr", "time": "2025-09-16T14:05:00+02:00", "content": " Správce budovy v Budovatelské ulici si všiml, že na vodoměru bytu se nezvýšila po dobu tří dnů spotřeba vody, a na základě tohoto podezření přivolal záchranné složky. „Profesionální hasiči pomocí výškové techniky vstoupili do bytu přes okno a umožnili záchranářům přístup k ležící ženě,“ popsala zásah mluvčí krajských hasičů Lucie Javoříková. Po bezprostředním ošetření byla seniorka převezena k dalšímu vyšetření do zdravotnického zařízení. „Správce domu, jehož včasné jednání mělo zásadní význam, jednal podle podezření vyplývajícího ze stavu vodoměru. Jeho pozornost a okamžité přivolání pomoci přispělo k úspěšnému zásahu,“ dodala Javoříková. „Tento případ opět připomíná důležitost vzájemné pozornosti sousedů, správců a osob pečujících o zranitelné skupiny obyvatel,“ zdůraznila mluvčí. Hasiči vyzývají veřejnost, aby v případě podezření na ohrožení zdraví či života souseda, neprodleně volala linku 112.", "images": 2, "disc": 15, "tags": ["Hasičský záchranný sbor Zlínského kraje", "vodoměr", "Zdravotnická záchranná služba Zlínského kraje", "Zlínský kraj", "Zprávy ze Zlína okolí"]}
{"title": "Gaza hoří, hlásí Netanjahuův ministr. Izrael ve městě zahájil masivní ofenzivu", "time": "2025-09-16T06:09:00+02:00", "content": " Izrael vyzývá obyvatele hladem sužovaného a poničeného města k evakuaci už nejméně měsíc. Mnozí z nich však říkají, že nemají kam odejít i vzhledem k tomu, že jih pásma už je přelidněný a ani tam není bezpečno. Po týdnech varování, že Izrael rozšíří svou operaci ve městě Gaza, tento vývoj už časně ráno signalizoval ministr obrany Jisrael Kac, když prohlásil, že Gaza hoří. „Neustoupíme a neuděláme krok zpět – dokud tuto misi nedokončíme,“ napsal Kac na síti X. „Zahájili jsme významnou operaci v Gaze,“ prohlásil pak premiér Benjamin Netanjahu ráno u soudu, kde pravidelně vypovídá ve své korupční kauze. Současně soud požádal, aby jej z častých výpovědí omluvil, když se „dějí důležité věci“. Izrael v noci zahájil hlavní část pozemní operace a vojáci postupují hlouběji do města směrem k jeho centru, řekl na dopoledním brífinku nejmenovaný představitel armády. Ve městě podle odhadů armády zůstává na 3000 členů Hamásu, zatímco zhruba 40 procent ze zhruba milionu civilních obyvatel města se podle ní již evakuovalo na jih, kde Izrael zintenzivní „humanitární úsilí“, uvedl. Armáda hodlá také postupně navyšovat počet svých vojáků ve městě a je připravena pokračovat v operaci tak dlouho, jak bude třeba k porážce Hamásu. Její prioritou přitom bude bezpečnost civilistů a rukojmích, dodal zástupce armády. Izraelská armáda ještě v pondělí uváděla, že z města se před avizovanou operací dosud evakuovalo kolem 35 000 tisíc Palestinců, stejný odhad podle Reuters uvádí i Hamás. OSN oproti tomu odhaduje, že z Gazy uprchlo přibližně 220 000 Palestinců, z toho více než 70 000 jen za několik posledních dní. „Město Gaza je považováno za nebezpečnou bojovou zónu, pobyt v této oblasti vás vystavuje nebezpečí,“ uvedl ráno mluvčí armády Avichaj Adraee v arabštině na síti X. Civilisty vyzval, aby oblast okamžitě opustili a vydali se do vyznačené „humanitární“ zóny na jihu pásma, kterou Izrael označuje za bezpečnou. Dlouhé kolony Palestinců dnes proudily směrem na jih po pobřežní cestě na oslích povozech, rikšách či ve vozech naložených po střechu osobními věcmi a matracemi, zatímco jiní z desítek tisíc lidí, kteří se se snaží uprchnout před oznámenou ofenzivou, jdou pěšky. „Ničí obytné věže, pilíře našeho města, mešity, školy i silnice,“ sdělil agentuře Reuters v textové zprávě 70letý Abú Támir, který se svou rodinou absolvuje náročnou cestu na jih. „Vymazávají naše vzpomínky.“ Někteří obyvatelé však i přes intenzivní bombardování zůstávají, buď proto, že nemají peníze na dopravu a nákup stanu, nebo se domnívají, že beztak nebudou jinde v bezpečí. „Je to jako utíkat před smrtí vstříc smrti, proto nikam nejdeme,“ řekla Reuters Um Mohammadová, obyvatelky předměstí Sabra, které je už několik dní pod leteckou i pozemní palbou a kam pronikly i izraelské tanky. „Došli jsme k závěru, že v Gaze se odehrává genocida, která i nadále pokračuje, a že za ni nese odpovědnost Stát Izrael,“uvedlapředsedkyně nezávislé vyšetřovací komise OSN pro okupovaná palestinská území Navi Pillayová v úterý zveřejněné zprávě. Zpráva komise uvádí, že premiér Benjamin Netanjahu, prezident Jicchak Herzog a dnes již bývalý ministr obrany Joav Galant podněcovali ke genocidě a že izraelské úřady proti nim nezahájily žádná opatření, aby toto jednání potrestaly. Izraelský velvyslanec při OSN Daniel Meron označil zprávu komise za skandální a nepravdivou, kategoricky ji odmítlo izraelské ministerstvo zahraničí, které zároveň v prohlášení vyzvalo k okamžitému zrušení tohoto orgánu. Izraelská armáda v ranním prohlášení uvedla, že „nové fáze“ operace proti Hamásu, nazvané Gedeónovy vozy B, se účastní dvě divize složené z desítek tisíc vojáků. V příštích dnech by se k nim měla přidat třetí divize s dalšími desítkami tisíc vojáků. Do akce bylo povoláno přibližně 60 000 záložníků, vedle dalších 70 000, kteří jsou již ve službě, napsal server The Times of Israel. Nová ofenziva začala jen několik hodin poté, co se americký ministr zahraničí Marco Rubio setkal v Jeruzalémě s Netanjahuem a členy jeho kabinetu. Šéf americké diplomacie řekl, že Izrael má ve válce v Pásmu Gazy neotřesitelnou podporu Spojených států. Operace ovšem znamená další eskalaci války, která trvá už téměř dva roky. Lze předpokládat, že výrazně přibude mrtvých a dále se prohloubí humanitární katastrofa na izolovaném palestinském území. Proti rozšíření ofenzivy se už dříve vyslovili šéfové izraelské armády i tajných služeb, podle nichž operace může ohrozit životy zbývajících dvou desítek rukojmích, kteří jsou stále naživu, a stát se „smrtící pastí“ pro izraelské vojáky. Válka v Pásmu Gazy vypukla v říjnu 2023, kdy Izrael zahájil vojenskou ofenzivu v reakci na útok Hamásu a jeho spojenců, při němž ozbrojenci na jihu Izraele zabili na 1200 lidí a dalších 251 unesli jako rukojmí. Podle údajů ministerstva zdravotnictví v Pásmu Gazy kontrolovaného Hamásem bylo od začátku války při izraelských útocích zabito bezmála 65.000 Palestinců. OSN tyto statistiky, které nerozlišují mezi civilisty a ozbrojenci, považuje za spolehlivé a uvádí, že většinu obětí tvoří civilisté.", "images": 6, "disc": 229, "tags": ["Izrael ve válce", "Izrael", "Pásmo Gazy", "Benjamin Netanjahu", "Hamás", "Organizace spojených národů (OSN)"]}
{"title": "„Podvodník z Tinderu“ zatčen. Sebrali ho v Gruzii, okradené ženy se radují", "time": "2025-09-16T13:59:00+02:00", "content": " „Já jsem musela. Uvidíme, proč byl zatčen. Ale nemohla jsem si pomoct,“ raduje se na Instagramu jedna z podvodníkových obětí Cecilie Fjellhøyová a přikládá video, v němž Leviev slibuje svým fanouškům, že už nikdy neskončí za mřížemi. Záběry natočil profesionální lhář osobně, a to v únoru na balkoně jednoho z dubajských hotelů. Spletl se, v neděli jej „sebrali“ hned na letišti. Gruzínské úřady dosud nezveřejnily detaily ani fotografie k případu. Ministerstvo vnitra pouze oznámilo, že je Leviev ve vazbě na žádost Interpolu, který o pomoc požádal jiný stát. Zatím není známo jaký. Muž, jehož pravé jméno je Šimon Jehuda Hajut, se proslavil díky dokumentu Podvodník z Tinderu, jejž v roce 2022 odvysílal Netflix. Okradené ženy v něm popisují své seznámení s okouzlujícím boháčem, který po světě létá vlastním tryskáčem, všude jej doprovázejí bodyguardi a na cestách bydlí v nejluxusnějších hotelech. O své jmění se údajný syn zbohatlíků na obchodech s diamanty rád dělil i s dotyčnými ženami. Své oběti navíc „zpracovával“ déle než obvyklí „američtí vdovci“, „váleční veteráni“ nebo astronauti, kteří „uvázli ve vesmíru“. Nejdřív si získal jejich důvěru a ženy i díky osobním schůzkám uvěřily, že je Levievova identita pravá a že i jeho pozdější problémy jsou skutečné. Věřily, že je v průšvihu a jen jejich peníze mu mohou pomoci. Sliboval navíc, že jim vše vrátí. On však místo toho zmizel a nebral telefon. Takto zpronevěřil nejméně 10 milionů dolarů. Zmíněná Norka Fjellhøyová svému domnělému příteli Simonovi postupně poslala 250 tisíc dolarů, další hlavní postava dokumentu na Netflixu Švédka Pernilla Sjoholmová zase 40 tisíc dolarů a zaplatila mu i několik letenek. Se svými zločiny Izraelec nepřestal ani po odvysílání dokumentu, kdy se jeho tvář a nepravé jméno proslavily po celém světě a kdy přišel o přístup na seznamovací portály. Veřejně popřel veškerá obvinění žen, jež v minisérii vystupují, a začal si budovat fanouškovskou základnu. I na ní a na své nové slávě ostatně začal vydělávat. Po svých příznivcích například žádal peníze za to, že pro ně natočí osobní video. Dál také cestoval po světě, což po policejní akci v Batumi potvrdil i jeho právník, podle něhož nevěděl ani sám Leviev, proč ho zatkli. Nicméně už v roce 2011 uprchl z rodného Izraele, kde mu hrozilo vězení za podvody, krádeže a padělání. Následně si odseděl dva roky ve finském vězení za to, že podvedl několik tamních žen. V roce 2017 byl deportován zpět do Izraele, odkud znovu utekl. Interpol jej dopadl o dva roky později v Řecku a po vyhoštění do vlasti si Leviev u soudu vyslechl trest patnácti měsíců vězení. Už po pěti měsících jej však vzhledem k počínající covidové pandemii pustili zpět na svobodu. Ve Španělsku se tak před třemi lety znovu dostal do hledáčku policie, tehdy však tvrdil, že se jmenuje Michael Bilton. Zatčení se díky tomu vyhnul. Loni pak další poškozená Iren Tranová zažalovala Levieva u izraelského soudu a žádala v přepočtu 2,5 milionu korun. PodleBBCmu půjčila necelých 890 tisíc korun, které jí nikdy nevrátil. Leviev časem přesídlil do Dubaje a ani tam nezahálel, letos na Valentýna oficiálně spustil novou kryptoměnu s názvem Tind a tvrdil, že část zisku půjde charitativním spolkům pomáhajícím ženám. Svou měnu propagoval i tak, že před obchodním domem rozdával ženám růže, médiím dával rozhovory a po cestách se proháněl půjčeným rolls-roycem. Tind ovšem propadl a jen málokdo věřil, že nejde o další podvod. V polovině letošního roku už byla jeho hodnota téměř na nule, píše portálKhaleej Timess tím, že Leviev tuto kryptoměnu nerozvíjel ani nenabízel na burze. Podvedená Fjellhøyová portálu řekla, že je „velmi šťastná, že je Leviev pro tuto chvíli ve vězení“. „Jsem opravdu zvědavá, co se bude dít teď,“ dodala. Ani její příběh však dokumentem, který jen za první měsíc přilákal přes 166 milionů diváků, neskončil. Tématu novodobých sňatkových podvodníků se dál věnuje, na sítích i v médiích upozorňuje na nástrahy, jež ženy na seznamkách mohou čekat, a vystupuje i v nové netflixové sérii Pokušení, podvod, pomsta, kde spolu se soukromou vyšetřovatelkou nahání podvodníky ze seznamovacích aplikací. A post shared by Cecilie Fjellhoy | women empowerment (@cecilie_)", "images": 2, "disc": 10, "tags": ["Simon Leviev", "Podvodník z Tinderu", "Gruzie", "Věznice"]}
{"title": "Pokus o vraždu manželky jateční pistolí. Odvolací soud snížil řezníkovi trest", "time": "2025-09-16T13:59:00+02:00", "content": " Vrchní soud proto uložil muži, který je povoláním řezník, nový trest 13 let odnětí svobody ve věznici se zvýšenou ostrahou. Rozhodnutí je pravomocné, obhájce může podat dovolání k Nejvyššímu soudu. Šestapadesátiletý muž se loni 8. června vypravil za o čtyři roky mladší manželkou, která pracovala v kolínské čerpací stanici. K ženě bez varování přistoupil a zezadu ji střelil jateční pistolí. Žena přežila díky rychlému zásahu záchranných složek. Motivem činu byla msta, žena se s mužem chtěla rozvést. Obžalovaný po činu odjel domů, kde zbraň obrátil proti sobě. Kvůli tomu má doživotní zdravotní následky. Předtím ještě zavolal na policii a svému synovi. Podle soudu se pokusil o zákeřnou a předem promyšlenou vraždu. Obhajoba u soudu namítala, že dokazování zůstalo neúplné, protože znalci se podle ní dostatečně nezabývali zdravotním stavem muže po jeho sebevražedném pokusu. Obžalovaný se totiž po útoku na manželku sám střelil jateční pistolí do hlavy. „Jateční pistolí se dvakrát střelil do hlavy, chybí mu část mozku, do dneška je odkázán na zdravotnickou péči a není schopen si obstarat každodenní věci,“ řekl obhájce. Soud ale konstatoval, že podle znaleckých posudků je muž schopen chápat smysl trestního řízení a uvědomuje si následky svého jednání. Státní zástupce označil odvolání za nedůvodné a zdůraznil, že trest uložený krajským soudem byl řádně odůvodněn. Podle něj soud při rozhodování zohlednil přitěžující i polehčující okolnosti a zranění obžalovaného ho nezbavují odpovědnosti za čin. Podle psychiatrického posudku je muž schopen chápat smysl činu a je si vědom toho, co udělal. „Ani zdravý obžalovaný mnohdy nerozumí uloženému trestu a to v tom smyslu, že jej neakceptuje,“ uvedl státní zástupce. Po projednání odvolání soud zdůraznil, že podle znaleckého posudku muž netrpí žádnou duševní poruchou, která by mu bránila účasti na řízení, a je si plně vědom, z čeho je obviněn. Soud rovněž konstatoval, že obžalovaný nijak nerozporoval usnesení o trestním stíhání, což lze považovat za určitou formu doznání. Přihlédl zároveň k jeho vážnému zdravotnímu stavu, avšak mimořádné snížení trestu podle odvolacího soudu není namístě. Původně uložený patnáctiletý trest ale soud označil za nepřiměřeně přísný. Uvedl, že obžalovaný se po činu navíc doživotně a nevratně sám potrestal, a že nápravy obžalovaného lze dosáhnout i trestem kratšího trvání. Trest proto snížil na 13 let ve věznici se zvýšenou ostrahou.", "images": 3, "disc": 2, "tags": ["Zprávy z Kolín a a okolí", "Zprávy z hlavního města Prahy", "Středočeský kraj", "okresní soud", "řezník", "pokus o vraždu", "Zdravotní stav"]}
{"title": "Gang vyrobil pervitin za šest milionů korun, svojí opatrností mátl kriminalisty", "time": "2025-09-16T13:49:00+02:00", "content": " Skupinu sledovali kriminalisté od ledna. „Vzhledem k tomu, že si celá skupina počínala velmi opatrně a v krátkém časovém rozmezí měnila místa varu formou krátkodobých pronájmů, tak je nebylo vůbec jednoduché nepřetržitě sledovat,“ uvedl mluvčí. Zásahová jednotka nakonec zadržela všech osm podezřelých včetně pravděpodobného šéfa gangu, kterého kriminalisté znají z minulosti. Byl totiž několikrát soudně trestaný a v roce 2015 mu vybuchla varna pervitinu ve Střešovicích. „Během série domovních prohlídek detektivové zajistili varnu pervitinu, dvě varny opiátů, větší množství nasušené makoviny, různé druhy drog a finanční hotovost ve výši bezmála 400 000 korun,“ doplnil Hrdina. Zadržení byli obviněni ze spáchání trestného činu nedovolená výroba a jiné nakládání s omamnými a psychotropními látkami a s jedy.", "images": 2, "disc": 0, "tags": ["metamfetamin", "Praha", "Zprávy z hlavního města Prahy", "Střešovice"]}
{"title": "Za slova o Kirkovi v USA vyhazují z práce, držitele víz vyhošťují ze země", "time": "2025-09-16T13:09:00+02:00", "content": " „Amerika nebude hostit cizince, kteří oslavují smrt našich občanů. Probíhá rušení víz. Pokud jste zde na základě víza a oslavujete veřejné zavraždění politické osobnosti, připravte se na to, že budete deportováni. V této zemi nejste vítáni,“ napsal Rubio. Internetová skupina Charlie Kirk Data Foundation zároveň vytvořila databázi uživatelů sociálních sítí, kteří podle ní Kirka kritizovali nebo oslavovali jeho smrt. Skupina tvrdí, že do nedělního večera identifikovala na 60 000 lidí, a vyzývá, aby jí lidé „poskytli údaje pro Charlieho“. Anonymní organizátoři uvedli, že jejich cílem je „odstranit levicové radikály“ a přeměnit personální skladbu vysokých škol, bezpečnostních složek, vlády, zdravotnictví, byrokracie či právních a finančních institucí. Americký viceprezident a Kirkův přítel J. D. Vance v pondělí vyzval Američany, aby nahlašovali osoby oslavující Kirkovu smrt jejich zaměstnavatelům. „Konfrontujte je, a proč ne, zavolejte jejich zaměstnavateli. Nevěříme v politické násilí, ale věříme ve slušné chování,“ prohlásil Vance, když moderoval Kirkův podcast The Charlie Kirk Show. Řada osob už byla v USA kvůli komentářům o Kirkovi v zaměstnání suspendována či dokonce propuštěna. Jsou mezi nimi piloti, zdravotníci, novináři učitelé či jeden zaměstnanec Tajné služby USA. Kritici tvrdí, že takové propouštění ohrožuje svobodu projevu a ochranu zaměstnanců. Americké společnosti však mají rozsáhlé možnosti dávat zaměstnancům výpověď. Komentátorka deníku The Washington Post Karen Attiahová podle serveru Axios uvedla, že byla propuštěna za to, že se vyjádřila proti politickému násilí, dvojím rasovým standardům a apatii Ameriky ke zbraním. Disciplinární opatření proti vojákům za příspěvky na sociálních sítích související s vraždou Kirka přijala rovněž americká armáda. Pentagon uplatňuje politiku nulové tolerance vůči těm, kteří podle něj Kirkovu smrt oslavují, uvedli američtí představitelé. Opatření nařídil ministr obrany Pete Hegseth, který Kirka osobně znal. Prezident Donald Trump v souvislosti s atentátem na Kirka obvinil „radikály z levice“ a uvedl, že bude stíhat každého, kdo se podílel na této „zrůdnosti“. Trump rovněž prohlásil, že se zaměří na další politické násilí, včetně organizací, které ho financují a podporují. Členové jeho administrativy se k jeho postoji připojili. Ministr dopravy Sean Duffy například pochválil leteckou společnost United Airlines za propuštění pilota, který Kirka kritizoval. Jednatřicetiletý Kirk byl vlivným Trumpovým spojencem a spoluzakladatelem neziskové skupiny Turning Point USA, největší konzervativní mládežnické organizace v zemi. Kirkova vystoupení a debaty na univerzitách po celé zemi běžně přitahovaly davy lidí. Konzervativní aktivista měl na sociální síti X 5,2 milionu sledujících a byl moderátorem populárního podcastu The Charlie Kirk Show. Úřady v souvislosti s atentátem na Kirka zatkly 22letého Tylera Robinsona, který je podle státních záznamů registrovaným voličem, avšak není členem žádné politické strany. Guvernér Utahu Spencer Cox podle deníku The New York Times v neděli uvedl, že podezřelý je zastáncem „levicové ideologie“.", "images": 3, "disc": 535, "tags": ["Charlie Kirk", "Spojené státy americké", "Donald Trump", "J. D. Vance"]}
{"title": "Další doživotí v Německu. Afghánce odsoudili za útok nožem v Mannheimu", "time": "2025-09-16T10:42:00+02:00", "content": " Afghánec Sulajmán A. napadl loni 31. května na náměstí v Mannheimu účastníky akce hnutí Pax Europa, které je kritické vůči islámu. Zranění utrpělo šest lidí včetně šéfa hnutí Michaela Stürzenbergera. Jeden ze zraněných, 29letý policista Rouven Laur, zraněním o dva dny později podlehl. Soud ve Stuttgartu Sulajmána A. poslal na doživotí do vězení. Shledal ho vinným z vraždy, ve čtyřech případech z pokusu o vraždu a v jednom z těžkého ublížení na zdraví. Vinu obžalovaného označil za zvlášť těžkou, což v německém právním řádu znemožňuje propuštění odsouzeného na doživotí z vězení po 15 letech. Afghánec se k činu přiznal, v posledním projevu v procesu vyjádřil nad svým činem lítost a obětem i pozůstalým se omluvil. V březnu u soudu řekl, že jednal i pod vlivem války v Pásmu Gazy. Podle státního zastupitelství se Sulajmán A. postupně radikalizoval na internetu, cítil také sympatie k teroristické organizaci Islámský stát (IS). Podle soudu se podařilo prokázat, že chtěl Afghánec zabít nejen Stürzenbergera, ale tolik lidí, kolik jen bude možné. Považoval to za způsob, jak se stát „mučedníkem“ a „vstoupit do ráje“, a také za „svou náboženskou povinnost“. Na policistu pak podle soudu zaútočil, protože ho považoval za zástupce demokratického zřízení, které odmítal. Válka v Pásmu Gazy začala 7. října 2023 teroristickým útokem Hamásu na Izrael, při němž palestinští ozbrojenci zabili na 1200 lidí, většinou civilistů, a přes 250 lidí unesli. Následně Izrael zahájil ofenzivu do Pásma Gazy, kde podle palestinských zdrojů zahynulo přes 65 000 Palestinců, většinou civilistů. Velké části pásma byly zcela zničeny a na území panuje katastrofální humanitární situace. Sulajmán A. přišel do Německa v roce 2013. Podle informací agentury DPA podal žádost o azyl, kterou ale úřady zamítly. Kvůli jeho nízkému věku zároveň zakázaly jeho deportaci do vlasti. Až do útoku v Mannheimu žil s manželkou a dětmi v hesenském městě Heppenheim, policie o něm neměla žádné záznamy. Po útoku v Mannheimu následovalo několik dalších podobných incidentů, které v Německu vyvolaly debatu o migraci a integraci migrantů. Loni v srpnu zabil na městských slavnostech v Solingenu neúspěšný žadatel o azyl ze Sýrie tři lidi. Soud mu minulý týden uložil rovněž doživotní trest vězení. Těsně před Vánoci najel do návštěvníků vánočních trhův Magdeburkulékař ze Saúdské Arábie. Zabil šest lidí a stovky dalších zranil. V lednu zabil neúspěšný žadatel o azyl z Afghánistánuv bavorském Aschaffenburgudvouleté dítě a dospělého.V Mnichověnajel v únoru jiný Afghánec do odborářského průvodu a zabil dvouleté děvče a jeho matku. Rovněž v únoru syrský uprchlík těžce zranil španělského turistuv berlínském památníku holokaustu. Na počátku letošního března zažil Mannheimdalší útok. Do lidí v centru města najel úmyslně řidič osobního auta, čin si vyžádal dva mrtvé a 11 zraněných. Za volantem ovšem tentokrát seděl Němec.", "images": 2, "disc": 49, "tags": ["Mannheim", "Německo", "doživotí"]}
{"title": "Strana Levice ve volbách 2025: bývalý Levý blok už ve Sněmovně jednou byl", "time": "2025-09-16T13:32:00+02:00", "content": " „Levice bude mít hlas ve všech krajích – bez sponzorských darů od oligarchů, bez kompromisů a s lidmi, kteří chtějí měnit věci k lepšímu,“ uvedla spolupředsedkyně stranyMarkéta Juřicová. Druhým spolupředsedou strany je bývalý starosta OrlovéVladimír Farana. Jako má dva spolupředsedy, má strana po dvou krajských lídrech – vždy muže a ženu. Nejznámějším je právník, zastupitel a bývalý starosta Prahy 1Pavel Čižinský. Jeho parťačkou je překladatelka a zastupitelka Valerie Talacková. „Do Sněmovny kandiduji, abych využil zkušenosti, které jsem získal jako zastupitel Prahy 1. Vím, jak stát i města selhávají při zajištění dostupného bydlení, ochrany veřejného prostoru nebo transparentního hospodaření. Levice nabízí politiku, která slouží lidem, ne zájmům korporací a developerů,“ vysvětluje Čižinský. Volební program tvoří 14 tematických kapitol, které reagují na zásadní společenské problémy – od důstojných pracovních podmínek přes dostupné bydlení až po klimatickou spravedlnost či regulaci umělé inteligence. V programu je řada radikálních názorů. „Rozhodně se stavíme proti okupacím a genocidní politice Izraele v Gaze a na Západním břehu, stejně jako proti jeho expanzi v Libanonu a Sýrii,“ píše se v bodu zahraniční politika, antiimperialismus a bezpečnost. Voliči budou o prvním říjnovém víkendu vybírat celkem z 26 politických stran, politických hnutí a koalic. Profily všech stran a hnutí najdete na volební stránce iDNES.czvolby.idnes.cznebo vevelkém přehledu kandidátů.", "images": 1, "disc": 0, "tags": ["Volby do Poslanecké sněmovny 2025", "Pavel Čižinský"]}
{"title": "S Rusy jsme cvičili i jaderné údery. Ale rozhodně nevyhrožujeme, řekl Lukašenko", "time": "2025-09-16T13:32:00+02:00", "content": " Rusko a Bělorusko v úterý zakončují pětidenní vojenské cvičení Západ 2025, které je považováno za demonstraci síly a prověrku bojové připravenosti. „Cvičíme všechno. (Západ) to ví, neskrýváme to. Od palby z malých konvenčních zbraní po nukleární hlavice. Musíme být schopni to vše dělat,“ řekl Lukašenko. „Ale rozhodně tím neplánujeme někomu vyhrožovat,“ dodal. Běloruské ministerstvo obrany potvrdilo, že cvičení s taktickými jadernými zbraněmi se konalo společně s rozmístěním hypersonických raket Orešnik, které nukleární hlavice mohou nést. Tuto střelu středního doletu Rusko loni v listopadupoprvé vypálilona Ukrajinu. Ruské ministerstvo obrany sdělilo, že v rámci manévrů strategické bombardéry schopné nést jaderné zbraně letěly nad neutrálními vodami Barentsova moře severně od Skandinávie asi čtyři hodiny v doprovodu stíhaček MiG-31. „Během cvičné bojové mise posádky zkoušely taktické odpadly střel s plochou dráhou letu na kritické cíle imaginárního nepřítele,“ uvedlo ministerstvo. Cvičení Západ 2025, které v Bělorusku v roli pozorovatelů sledují zástupci americké armády, se koná od 12. září za účasti více než 13 000 vojáků. Manévry se odehrávají v situaci, kdy napětí mezi Ruskem a NATO zesílilo kvůli tomu, že minulý týden v noci na středu do polského vzdušného prostoruproniklokolem dvaceti dronů, které podle Varšavy byly ruské. V pondělí navíc ochranná služba polské vládyzneškodnilanad vládními budovami v centru Varšavy létající dron a zadržela dva běloruské občany.", "images": 7, "disc": 10, "tags": ["Válka na Ukrajině", "Alexandr Lukašenko", "Rusko", "Bělorusko", "Ministerstvo obrany", "jaderná zbraň", "Varšava"]}
{"title": "Britští Red Arrows a gripeny prolétnou nad Karlovým mostem i s kouřovými efekty", "time": "2025-09-16T13:30:00+02:00", "content": " Akrobatická skupina britského Královského letectva (RAF) míří na víkendové Dny NATO v Ostravě a Dny Vzdušných sil Armády ČR, kde bude po oba dny vystupovat. Desítka proudových strojů BAE Hawk T1 v charakteristické červené barvě chce průletem nad Prahou uctít nejen české vzdušné síly, ale připomenout také 80. výročí konce druhé světové války. „Přelet nad Prahou je naprostou raritou, průlet nad Karlovým mostem pak představuje zcela unikátní událost,“ zve Pražany na nevšední podívanou koordinátor průletu Jan Tvrdík z velitelství vzdušných sil. Naposledy měli přitom Pražané možnost vidět průlet domácích a aliančních strojů loni v březnu u příležitosti 25. výročí vstupu České republiky do NATO. Formace přiletí k Praze od severu, nad ruzyňským letištěm Václava Havla se přeskupí do tvaru šípu, vyzkouší si kouřové efekty a následně obletí západní okraj metropole směrem na jih. Odtud poletí nad Vltavou od jihu k severu tak, aby nad Karlovým mostem prolétla i s barevnými kouřovými efekty v 15:00. Následně se formace odkloní směr Kbely a bude pokračovat na letiště Leoše Janáčka Ostrava na tamější Dny NATO. 🇬🇧Red Arrows a české gripeny nad Prahou.Čtvrtek 18. září, 15:00, Vltava, Karlův most.Formace dvou stíhaček JAS-39 Gripen@ArmadaCRa deseti proudových strojů legendární britské akrobatické skupiny@rafredarrowspodniknou unikátní průlet nad Prahou. Vrcholem bude přelet vhttps://t.co/LH8D4xZvJX Letouny se budou pohybovat ve výšce 300 metrů nad zemí, v souladu s bezpečnostními předpisy. Armáda ujistila, že hluk při průletu stíhaček a většího počtu proudových letounů bude jen krátkodobý. Podle Tvrdíka se program může měnit v závislosti na počasí, vytíženosti vzdušného prostoru nad Prahou i průchodnosti leteckých tratí. „Skupina Red Arrows startuje z letiště v Lipsku po mezipřistání a s dvojicí gripenů se potká až nad územím České republiky,“ podotkl Tvrdík. Skupina Red Arrows se do Česka vrací po třinácti letech. Vznikla již v roce 1964 a vystupuje s devíti letouny s charakteristickým zbarvením. Patří mezi nejslavnější a proslulost si získala svými naprosto precizními a těsnými letovými formacemi, jež při vystoupeních předvádí. Všichni její piloti mají za sebou četné zkušenosti z bojového nasazení na nadzvukových strojích jako je Eurofighter Typhoon.", "images": 3, "disc": 9, "tags": ["Karlův most", "Česká republika", "Red Arrows", "Jan Tvrdík", "Royal Air Force (RAF)"]}
{"title": "Ermitage. Nová výstava Pasty Onera zavede do poustevny. A blíž k autorovi", "time": "2025-09-16T13:01:00+02:00", "content": " Slovo „ermitráž“ pochází z francouzského „ermite“, neboli poustevník. Označuje poustevnu – malé, tiché a odlehlé místo určené pro meditaci a introspekci. Slovo se později stalo názvem slavného Petrohradského muzea sbírky Kateřiny Veliké. Oner tyto dva významy propojuje – výstava má být místem klidu, zároveň však místem význačné kulturní instituce a uměleckého odkazu. Prostřednictvím sérií maleb, kreseb, objektů a instalací i řady nových materiálově experimentálních děl umělec návštěvníky provede svými tradičními tématy – popkulturní pamětí a ikonografií konzumní společnosti. Oner navíc poprvé otevírá rovinu osobní zkušenosti a představí sérii s autobiografickými prvky. Pro nadcházející výstavu autor vytvořil více než sedmdesát nových děl. Projekt představuje zatím nejobsáhlejší Onerovu prezentaci na české galerijní scéně. Ostatně stejně tomu bylo i v minulých velkých výstavách, které umělec vytvořil v domácím prostředí, jako byl Mánes 2015 nebo Oblastní galerie Liberec 2023. Nyní vystavená díla vznikala kontinuálně v průběhu posledních dvou let. „Poslední Pastova výstava Holy Grail (2024) znamenala určitý milník a průlom v autorově vizuálním tvarosloví: zcela upustil od – dříve pro sebe typických – citací starých mistrů, stejně tak jako od plošné, komiksově orientované estetiky a realistické motivy začal propojovat s více post-naturální, synteticky transponovanou barevnou tonalitou,“ popisuje kurátor výstavy Pavel Kubesa. Ermitage je podle něj dalším rozvedením nových Pastových principů v oblasti malby. Nově se ale fokus orientuje také na vlastní osobní historii a neomezuje se na vnější svět popkulturních symbolů. „Vytváří určitý intimní monument rodinného archivu“, uvádí kurátor. Výstava myslí nejen na díla samotná, ale dává důraz na celkovou prezentaci i výstavní architekturu. Její strategie je gesticky úsporná, ale přesto propracovaná. „Samotná umělecká tvorba pro mě byla vždy určitým ústraním. Po celou svou kariéru jsem stál v jistém smyslu bokem aktuálních trendů a budoval jsem si svou vlastní ‚uměleckou poustevnu‘, skrze kterou jsem se snažil vnímat současný svět a společnost v její úplnosti a bohatosti. Ermitage je proto nejen mým odkazem a poctou popkulturním ikonám, ale i místem, kde se nad touto společnou sdílenou pamětí můžeme vespolně zamyslet,“ popisuje sám autor. Pasta Oner se dostal do povědomí široké veřejnosti na počátku tisíciletí, a to spojením pouličního graffiti se vznikající mladou galerijní scénou. Posledních dvacet let se však profiluje jako nezávislý a suverénní multimediální umělec. Soustřeďuje se na galerijní prezentaci v prestižních výstavních institucích a základem jeho umění je charakteristická narativní malba, ale tvoří i sochy, plastiky nebo realizace ve veřejném prostoru. Díla propojují prvky pop-artu s řadou dalších estetických kódů. Vernisáž výstavy, kterou autor připravil s kurátorem Pavlem Kubesou, se koná ve středu 16. září od 18 hodin v reprezentativních prostorách Galerie Obecní dům. Expozice pak bude k vidění do 31. prosince.", "images": 4, "disc": 0, "tags": ["výstava", "poustevna", "Galerie", "Obecní dům", "Kateřina II. Veliká"]}
{"title": "„Ústecký čert“ roky křísil ghetto, teď končí. Nemám sílu bojovat s úřady, říká", "time": "2025-09-16T13:00:00+02:00", "content": " Jeden z posledních impulzů k tomuto rozhodnutí přišel v únoru roku 2023, když v předlické zahrádkářské kolonii shořela chatka a v ničivém ohni tehdy zahynula čtyřčlenná rodina. Podle Rudého šlo o zlomový okamžik nejen pro celou lokalitu, ale i pro něj. „Když ta chatka shořela, všechno se změnilo. Do té doby jsme se snažili udržet čtvrť při životě, ale po tomhle už šlo všechno z kopce,“ říká Rudý. Připojte se ještě dnes a získejte:", "images": 5, "disc": 35, "tags": ["Ústecký kraj", "zahrádkářská osada", "Zpravodajství", "Zprávy z Ústí nad Labem a okolí", "Odpad", "Předlice"]}
{"title": "Přívozy nahradí lávka. Lidé se mezi Roztoky a Klecany snáze dostanou přes Vltavu", "time": "2025-09-16T12:30:00+02:00", "content": " „Je to určitě skvělá zpráva, protože když jedete na kole z Prahy třeba přes Šárecké údolí směrem na Kralupy nad Vltavou, tak na pravém břehu Vltavy pak již není cyklotrasa a jízda je tam velmi nepříjemná různými špatnými cestami, v podstatě nevhodná pro kola,“ říká cyklista Petr Mašek z Prahy. „Kdežto když v Roztokách přejedete na levý břeh, tak si užijete příjemnou cyklostezku,“ dodává. Překonat Vltavu po mostě nebo lávce je ale možné naposledy v Praze, nebo až potom v Řeži u Výzkumného ústavu. V celém dlouhém úseku jiné přemostění není, po řece proto funguje několik přívozů, asi nejvíce využívaný je právě mezi Roztoky a Klecany. Přívoz má však omezenou kapacitu, která zejména v hlavní cyklistické sezoně o víkendech nestačí, a také má omezenou provozní dobu a je závislý na počasí i stavu řeky. Podstatně rychlejšího a jistějšího přechodu či přejezdu po lávce by se veřejnost mohla dočkat po roce 2027, kdy má stavba lávky začít, spolu s tím je v plánu i úprava jejího okolí, respektive nábřeží. Záměr nyní schválila krajská rada. Celkové náklady jsou odhadovány na 190 milionů korun, přičemž kraj bude žádat o finanční podporu ze Státního fondu dopravní infrastruktury ve výši 85 procent uznatelných nákladů, případně z programu IROP. Po dokončení bude lávka v majetku a správě Středočeského kraje. „Přemostění propojí města Roztoky a Klecany, bude určeno pro pěší a cyklisty a stane se součástí významné národní cyklotrasy NA 04 – Vltavská cyklistická cesta,“ říká krajský radní pro oblast veřejné dopravy a mobility Petr Borecký (STAN). V případě potřeby budou moci lávku využít také záchranáři, policisté a hasiči. Hejtmanství si od investice slibuje i další efekt. Propojení Klecan s vlakovým nádražím v Roztokách totiž vytvoří atraktivní alternativu pro dojíždění do Prahy, a přispěje tak ke snížení automobilové dopravy na pravém břehu Vltavy. „Je to jeden z projektů, který má velký význam nejen pro místní obyvatele, ale i pro celý region. Propojení obou břehů Vltavy přinese lepší podmínky pro cyklisty a pěší, usnadní cestu k železnici a nabídne lidem skutečnou alternativu k cestování autem,“ vysvětluje Borecký. Projektovou dokumentaci zajistí na své náklady města Roztoky a Klecany, která ji následně předají Středočeskému kraji. Samotnou výstavbu provede kraj prostřednictvím své příspěvkové organizace Krajská správa a údržba silnic Středočeského kraje. „Příprava projektové dokumentace pokračuje, měla by být kompletně hotová příští léto, financujeme ji společně s městem Klecany,“ potvrzuje místostarostka Roztok Marie Dvořáková. Do poloviny příštího roku by mělo být vydané také stavební povolení. Podle místostarostky záměr výstavby lávky velmi vítají i místní obyvatelé. „Velmi rádi chodí k řece i na druhou stranu do Klecan, projíždí tady i spousta cyklistů směrem na sever a na Prahu, máme na to velmi pozitivní ohlasy,“ dodává Dvořáková. Investici vítají také na druhém břehu v Klecanech. „Většina místních se na to těší, ale je pravda, že část obyvatel Klecánek, které leží dole u řeky, se obává přílišného zvýšení dopravy a provozu a že se z nich stane jedno velké parkoviště,“ říká starosta Klecan Daniel Dvořák. „Obávají se, že tam lidé shora z Klecan a širokého okolí budou denně dojíždět auty, která tam odstaví, přejdou lávku a pojedou vlakem na Prahu,“ vysvětluje Dvořák. Podle starosty si město objednalo také studii celkové úpravy nábřeží, aby v okolí vzniklo příjemné prostředí a odpovídající přístupové cesty. Lávka by měla být hotová v roce 2028 a následně plně nahradí přívoz, který tím zanikne. Pro někoho tak i poněkud nostalgicky skončí „romantické“ plavby z jednoho břehu na druhý.", "images": 4, "disc": 3, "tags": ["Zprávy z Prahy-západu a okolí", "Středočeský kraj", "lávka", "Klecany", "Vltava", "Roztoky"]}
{"title": "Systém obřího rozsahu. Převýchově mohou v Rusku čelit desetitisíce ukrajinských dětí", "time": "2025-09-16T12:26:00+02:00", "content": " Podle Kyjeva Rusové v rozporu s Ženevskými úmluvami nelegálně odvlekli více než 19 500 dětí, podle HRL by jich mohlo být podstatně více. Podle ukrajinských úřadů se mezitím přes 1600 deportovaných dětí podařilo do vlasti vrátit. Moskva popírá odebírání dětí proti jejich vůli a tvrdí, že byly přemístěny, aby nepřišly k úhoně během bojů ve válečné zóně. Ukrajina se brání celoplošné ruské invazi od února 2022. HRL nyní uvedla, že identifikovala nově 156 míst, kam Rusové ukrajinské děti od začátku invaze do sousední země umístili. V předchozích zjištěních informovala o 54 takovýchto lokacích. „Jejich skutečný počet je pravděpodobně vyšší, protože HRL řadu míst stále vyšetřuje a mohou existovat další lokace, které dosud nebyly identifikovány. Rusové podle laboratoře umístili ukrajinské děti mimo jiné do vojenských škol, zdravotnických nebo náboženských zařízení, sirotčinců, táborů, sanatorií ale i na vojenskou základnu. Přinejmenším na 130 místech byly podle HRL ukrajinské děti podrobeny převýchově. V asi pětině zařízení jde o militarizační programy, jejichž součástí je bojový výcvik, montáže dronů, slavnostní přehlídky či vojenská historie. „Děti z Ukrajiny podstoupily vojenský výcvik v nejméně 39 lokalitách identifikovaných HRL,“ uvádí se ve zprávě, podle níž zhruba polovinu zařízení spravuje přímo ruská vláda. „Tato studie sice neodpovídá na otázku, kolik dětí z Ukrajiny je v současné době v ruském držení, ale odhaluje logistickou a operační kapacitu vynaloženou na rusifikaci dětí odebraných z jejich domovských komunit na Ukrajině,“ uvádí HRL v úvodním slovu ke zprávě. Rusko podle něj provozuje potenciálně bezprecedentní systém rozsáhlých zařízení pro převýchovu, vojenský výcvik a ubytování, které jsou schopny pojmout desítky tisíc dětí z Ukrajiny. Mezinárodní trestní soud (ICC) v roce 2023 vydal zatykače na ruského prezidenta Vladimira Putina a zmocněnkyni Kremlu pro práva dětí Mariji Lvovovou-Bělovovou kvůli podezření z nezákonného odvlečení ukrajinských dětí do Ruska, což je válečný zločin. Nejnovější zpráva Laboratoře pro humanitární výzkum Yaleovy univerzity je čtvrtou v řadě na téma ukrajinských dětí odvlečených do Ruska a je založena na informacích z otevřených zdrojů a na komerčních satelitních snímcích. Administrativa amerického prezidenta Donalda Trumpa, který se vrátil do Bílého domu letos v lednu, přitomukončila financovánítohoto programu. HRL mezitím požádala veřejnost o příspěvky, aby mohla ve své práci pokračovat.", "images": 7, "disc": 24, "tags": ["Válka na Ukrajině", "Rusko", "Ukrajina", "Yaleova univerzita"]}
{"title": "Důležitý krok. Povodí Odry požádalo o stavební povolení k přehradě Nové Heřminovy", "time": "2025-09-16T12:03:00+02:00", "content": " „Příprava výstavby vodního díla Nové Heřminovy přichází do další důležité fáze a tím je získání povolení záměru, jehož žádost jsme dnes podali na příslušný úřad. Současně jsem velice rád, že se nám společně s obcí Nové Heřminovy daří najít shodu v přípravě kompenzačních opatření, která umožní rozvoj obce a zvýší komfort bydlení místním obyvatelům. Obec Nové Heřminovy připravuje nový územní plán, do kterého již tato kompenzační opatření mohou být zahrnuta,“řeklMarek Výborný. Do pololetí příštího roku předpokládá ministerstvo, že se podaří zajistit úplné majetkoprávní vypořádání pro tuto stavbu, a to včetně vyvlastnění posledních nemovitostí. „Jedná se o poslední chybějící pozemek, který majitel odmítl prodat. Proces vyvlastnění už zde byl zahájen,“ podotkl ministr. Výborný přiblížil i časový harmonogram stavby. Výběr zhotovitele včetně podpisu smlouvy o zhotovení vodní nádrže Nové Heřminovy by měl být ukončen do pololetí roku 2027 a staveniště bude předáno zhotoviteli ve třetím čtvrtletí roku 2027. Hlavní stavební práce začnou v roce 2028 a potrvají až do roku 2032, načež začne zkušební napouštění a provoz. „Do běžného provozu by vodní dílo mohlo být uvedeno do prosince roku 2033,“ doplnil ministr, jenž opět reagoval na výtky ekologických aktivistů ohledně funkčnosti stavby. „Máme od Českého hydrometeorologického ústava data, která ukazují, jak by vypadala situace při loňských povodních, kdyby už přehrada stála. Záplavy i samotné škody by byly daleko méně dramatické,“ řekl Výborný. Vznik přehrady a souvisejících staveb letos definitivně podpořila i obec Nové Heřminovy. Tamní zastupitelé na svém červnovém jednání vzali na vědomí výsledek plebiscitu, v němž 87 procent hlasujících voličů souhlasilo se záměrem vybudovat v obci protipovodňová opatření včetně přehrady. „Ihned po souhlasném stanovisku občanů Nových Heřminov k výstavbě přehrady byla zřízena pracovní skupina, která řeší konkrétní požadavky obou stran. Na setkáních řešíme vazby navrženého projektu na obec, například řešení vyvolaných investic, jako jsou vybudování nového fotbalového hřiště nebo třeba navazující protipovodňovou ochranu obce včetně části Kunov. Mám zájem na tom, aby vedení obce bylo předem důkladně seznámeno s průběhem stavby včetně časového harmonogramu. Chci také věnovat pozornost požadavkům ekologů z hnutí Děti Země, se kterými jsem se sešel a našel shodu na jejich dořešení právě v této fázi,“řekl generální ředitel státního podniku Povodí Odry Petr Birklen. Posun v průběhu léta ohlásilo takéŘeditelství silnic a dálnic(ŘSD), jež připravuje přeložku silnice I/45 mezi Novými Heřminovy a Zátorem. Postavit ji musí ještě před přehradou, původní trasu totiž nádrž zaplaví. „Jsou uzavřeny všechny smlouvy na trvalý zábor se soukromými právnickými a fyzickými osobami. Nyní se dle interních pravidel zajišťují převody práv od státních organizací,“ sdělil mluvčí ŘSD Miroslav Mazal. Úvahy o možném využití údolí Opavy v Nových Heřminovech pro vybudování přehrady sahají až do 18. století. V novodobé historii se začal stát touto možností zabývat po katastrofálních povodních v roce 1997, kdy obce a města dál kolem toku Opavy skončily pod vodou. Původně mělo jít o větší variantu o objemu 36 milionů kubíků. Proti se postavila obec Nové Heřminovy, která by z velké části musela přehradě ustoupit. Na jaře 2008 vláda rozhodla o vybudování kompromisní, menší verze o objemu 15 milionů metrů krychlových. Podle tehdejšího harmonogramu měla být stavba hotová v roce 2022. Když ale loni v září přišly další ničivé záplavy, které způsobily v sídlech kolem řeky Opavy mnohamiliardové škody, neměl záměr ještě ani platné územní rozhodnutí. Ministr zemědělství Marek Výborný z toho obvinil ekologické organizace, které podle něj stavbu blokovaly opakovanými připomínkami. Poté, co se jejich zástupci proti nařčení ohradili, připustil, že selhal i stát, který nebyl schopen stavbu připravit. Po opadnutí velké vody, která opět zatopila Zátor, Brantice, Krnov i Opavu, se přehrada opět stala prioritou. Záměr mezitím získal platné rozhodnutí o umístění stavby. Organizace Děti Země, která napadla řízení žalobou u soudu, neuspěla. Obyvatelé Nových Heřminov letos na jaře v novém referendu stavbu nádrže a dalších protipovodňových opatření, které mají chránit i jejich vesnici, podpořili. Podle nového harmonogramu má být přehrada uvedena do provozu do konce roku 2033. Hlavní stavební práce by měly začít v roce 2029. Betonová hráz má dosahovat výšky až 26,5 metru, v koruně by měla mít délku 330 metrů. Hlavním účelem této nádrže má být ochrana asi 16 tisíc obyvatel žijících na území podél řeky Opavy od Nových Heřminov po Opavu. Přehrada bude podle Povodí Odry také nadlepšovat průtoky v řece v době sucha a sloužit k rekreaci. Podnik počítá s jejím využitím pro vodáky, s cyklotrasami a stezkami kolem nádrže. Vodní dílo je součástí souboru protipovodňových opatření, ke kterým patří také úpravy toku pod nádrží v Zátoru, Branticích a Krnově. Některé menší nádrže již Povodí Odry vybudovalo. Podle koordinátora Hnutí Duha v Jeseníkách Iva Dokoupila není zvolená varianta žádnou výhrou. „Levnějším, rychlejším i efektivnějším řešením by byl suchý polder, který by byl navíc šetrnější k přírodě,“ uvedl Dokoupil. V zájmu toho, aby obyvatelé na horní Opavě získali aspoň nějakou ochranu, už ale nechce proti nádrži aktivně vystupovat.", "images": 3, "disc": 7, "tags": ["Zprávy z Bruntálu a okolí", "Marek Výborný", "Moravskoslezský kraj", "Zprávy z Opavy a okolí", "Ředitelství silnic a dálnic (ŘSD)", "přehrada", "Nové Heřminovy", "Povodí Odry"]}
{"title": "Prezident Pavel promluví před volbami k národu. Chce zklidnit situaci, řekl Kolář", "time": "2025-09-16T11:56:00+02:00", "content": " První s informací ohledně projevu prezidenta přišel webAktuálně.cz. Šéf odboru komunikace Pražského hradu Vít Kolář pro iDNES.cz doplnil, že projev ještě není hotový. „Nemůžu tedy konkrétně říct, o čem bude. Nepochybně prezident bude chtít zklidnit situaci před volbami. Bude apelovat na voličskou účast a voličskou odpovědnost,“ dodal Kolář. Volby do Poslanecké sněmovny se budou v Česku konat 3. a 4. října. Přihlásilo se do nich celkem 28 uskupení, o šest více než při minulých volbách před čtyřmi lety. Hnutí ANO bude kandidovat s číslem 22, koalice SPOLU dostala 11, SPD má číslo 6, STAN 23, Piráti 16 a hnutí Stačilo! dostalo 25. Jedinou přiznanou koalici utvořily ODS, TOP 09 a KDU-ČSL a jejich SPOLU potřebuje pro vstup do Sněmovny 11 procent hlasů. Propojit voliče několika uskupení pod jednou hlavičkou se snaží hnutí SPD, na jehož kandidátkách se objeví také zástupci strany PRO, Trikolory a Svobodných. Za hnutí STAČILO! kandidují komunisté, spojení demokraté a SOCDEM, na kandidátkách Pirátů jsou Zelení. Tato tři hnutí se registrovala jako samostatný subjekt, nikoliv koalice, takže jim pro vstup do Sněmovny stačí pět procent hlasů.", "images": 1, "disc": 117, "tags": ["Volby do Poslanecké sněmovny 2025", "Petr Pavel", "Česká republika", "Pražský hrad", "Poslanecká sněmovna Parlamentu ČR", "SPD - Svoboda a přímá demokracie - Tomio Okamura"]}
{"title": "Trikolora zneužila v kampani Rychlé šípy. Po výzvě skautů upravenou foglarovku smazala", "time": "2025-09-16T11:43:00+02:00", "content": " „Hoši, pojedeme do Zlína volit Zuzku Majerovou. Na obecním úřadě si každý musíte vyzvednout voličský průkaz,“ stálo v úvodu upraveného populárního komiksu, který redakce iDNES.cz získala. V něm se také mimo jiné píše, že je důležité, aby se do Sněmovny dostali chytří a spolehliví lidé. „Na Zuzku je spolehnutí,“ pokračuje komiks Trikolory, který někteří členové šířili na sociálních sítích. Například první místopředseda Trikolory Petr Štěpánek, který k němu připsal, že je k použití. Komiks končí slovy, že Majerová má na kandidátce jedničku. „Mám z těch chlapců radost, vy také, že?“ uzavírá příběh žena, která rozhovor Rychlých šípů poslouchá. Komiks v podání Trikolory. Roman Šantora ze Skautské nadace Jaroslava Foglara redakci iDNES.cz řekl, že již v neděli Trikoloru vyzvali ať přepracovaný komiks stáhne, že se jedná o porušení autorských práv. „Jak Jaroslava Foglara, tak kreslíře Jana Fischera, obojí práva spravuje naše nadace. Trikolora se nám omluvila a komiks obratem ze svých profilů stáhla, takže tímto bereme věc za uzavřenou,“ doplnil Šantora. Trikolora skutečně komiks stáhla. Redakce iDNES.cz stranu ohledně zneužití komiksu oslovila. Dosud však na dotazy nereagovala.", "images": 1, "disc": 19, "tags": ["Komiks", "Rychlé šípy", "Trikolora hnutí občanů", "Jaroslav Foglar", "Fundace", "Zprávy ze Zlína okolí"]}
{"title": "Na Šumpersku se zřítil ultralehký letoun a začal hořet, pilot zahynul", "time": "2025-09-16T11:22:00+02:00", "content": " Letadlo se zřítilo před půl třetí odpoledne, pilot byl ve stroji sám. „Z dosud nezjištěných příčin došlo k pádu dvojmístného ultralehkého letounu, který se po dopadu vznítil. Při nehodě bohužel zahynul dvaašedesátiletý pilot ze zahraničí. Společně s policisty se na místo dostavila vyšetřovací skupina Ústavu pro odborné zjišťování příčin leteckých nehod,“ uvedl policejní mluvčí Libor Hejtman. Policie neuvedla, zda pilot uhořel nebo zahynul na zranění způsobená pádem letadla. „Bude nařízena soudní pitva, která nám také odpoví, zda nedošlo u pilota ke zdravotní indispozici,“ sdělil policejní mluvčí Libor Hejtman. Poslední tragickou leteckou nehodu v Olomouckém kraji řešili policisté s inspektory naposledy na začátku července, kdy v katastru Bedihoště na Prostějovsku zemřel dvaapadesátiletý pilot bezmotorového letadla. Podle policie nezvládl manévr při přistání, se strojem se zřítil na zem z výšky třiceti metrů, zemřel na místě. Vyšetřování okolností nehod podle inspektorů potrvá několik měsíců. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 2, "disc": 0, "tags": ["Olomoucký kraj", "Zprávy ze Šumperka a okolí", "Šumpersko", "havárie", "policie", "Ústav pro odborné zjišťování příčin leteckých nehod (ÚZPLN)", "Prostějovsko"]}
{"title": "Jak vypadá jejich den? Film sledující tři ženy z OnlyFans zveřejnil první ukázku", "time": "2025-09-16T11:15:00+02:00", "content": " Platformu OnlyFans po celém světě využívá přes 370 milionů lidí, kteří si zde předplácejí exkluzivní, většinou erotický obsah. A právě ženy, které nabídku vytvářejí, režisérku zajímaly stejně jako jejich různé motivace: bohatství, svoboda či rychle nabytá sláva. „Stále více lidí dává přednost bezpečným virtuálním vztahům na internetu před složitými reálnými. OnlyFans modelky si dobře uvědomují, že iluzi vztahu, virtuální sex a intimitu lze nyní zpeněžit efektivněji než kdy dřív,“ vysvětluje Chalupová, která našla tři příběhy žen. „Zajímalo mě, jak tento svět funguje. Jak vypadá jejich běžný den a jak taková práce člověka promění. Protagonistky mě se štábem pustily opravdu blízko. Mohla jsem tak natočit věci, u nichž bych nikdy nečekala, že tam budu stát s kamerou,“ dodává filmařka.", "images": 4, "disc": 0, "tags": ["OnlyFans", "Barbora Chalupová"]}
{"title": "Ústavní soud řeší nepřiznané koalice Stačilo! a SPD ve sněmovních volbách", "time": "2025-09-16T10:12:00+02:00", "content": " Podle advokáta Víta Hrušky Volt vychází z rozhodnutí 14 krajských soudů a úřadů ve věci Stačilo! a obdobně v případě rozhodnutí o kandidátkách SPD. Podle strany byla dotčena její práva, a to na ochranu politické soutěže a přístupu k funkcím. Zákon je podle strany vnitřně rozporný. Od Ústavního soudu žádá výklad části zákona týkající se definice pojmu koalice, nebo zrušení této jeho části. V tom případě by soud měl dát zákonodárcům podnět k předpracování zákona. „Soud má prostředky rozhodnout ještě před volbami, zda se tak stane, nemůžeme předvídat,“ řekl novinářům předseda Voltu Adam Hanka. Volby se konají 3. a 4. října. Jinou možnost než podat stížnosti těsně před volbami podle právníků Voltu strana neměla, protože vycházela až z rozhodnutí úřadů o kandidátkách do říjnových voleb. Očekává, že soud bude ctít retroaktivitu a případné zrušení části zákona bude směřovat až na další volby. „Nenapadnout to jen proto, že nevíme, jaký to bude mít výsledek, není dobře. Je třeba to vyjasnit,“ uvedla Eleanor Šmejkalová ke spekulacím o možném znevěrohodnění hlasování. Snahou Voltu je, aby všichni měli stejné podmínky, uvedl Hanka. Jak bude reagovat na výsledky voleb, nechce předjímat, je ale připravena se věci dál věnovat. Délku rozhodování ÚS nelze předjímat. Plénum v roce 2024 průměrně vyřizovalo návrhy za 243 dní, ve výjimečných případech ale soud rozhodne i v řádu týdnů, zvláště pokud je výsledkem jen odmítavé usnesení, a nikoliv obsáhlejší nález. Volby se konají 3. a 4. října. Strany Volt Česko a Česká republika na 1. místě se nejprve obrátily na správní soudy v různých krajích a žádaly zrušit registraci hnutí Stačilo! a společné kandidátky SPD s dalšími stranami pro nadcházející sněmovní volby. Jde prý o skryté koalice, a tedy obcházení zákona. Koalice musejí ve volbách překonat vyšší uzavírací klauzuli než základních pět procent. Koalice dvou subjektů potřebuje k zisku mandátu osm procent a koalicí tří a více uskupení 11 procent z celkového počtu platných hlasů. Soudy ve všech krajích návrhy zamítly, většina poukázala na to, že v Česku jde o běžnou a zaužívanou praxi. Ovšem některé senáty daly argumentům Volt Česko a České republiky na 1. místě za pravdu. V rozhodnutích zkritizovaly obcházení zákona. Registraci ale nezrušily, aby se vyhnuly razantnímu zásahu do voleb. Za hnutí Stačilo! se pokoušejí o návrat do Sněmovny komunisté a sociální demokraté. Na kandidátkách hnutí jsou i zástupci ČSNS, SD-SN, strany Moravané a Komunistické strany Československa (KSČ). Za hnutí SPD letos kandidují i zástupci Trikolory, Svobodných a PRO. Piráti mají v některých krajích na kandidátkách zástupce Zelených.", "images": 2, "disc": 150, "tags": ["Hnutí STAČILO!", "Ústavní soud České republiky", "Volby do Poslanecké sněmovny 2025", "Volt Česko", "Česká republika"]}
{"title": "Rakušanův STAN stagnuje, ministr se s výzvou obrátil na voliče Pirátů", "time": "2025-09-16T10:50:00+02:00", "content": " To je hranice, pokud by pod ní skončilo hnutí ve volbách, odešel by z funkce předsedy i Rakušan. Alespoň tak to vyhlásil na jarním volebním sněmu STAN, kdeobhájil funkci předsedy. Podle průzkumu STEM pro CNN Prima News už Piráti těsně předstihli STAN a zatímco vládní hnutí slábne, Piráti podle průzkumů této agentury postupně rostou. Ve středu zveřejněnývolební model Median, který růst Pirátů na 10 procent nepotvrzuje a přisuzuje jim jen 6,5 procenta, je zatím výjimkou. „Mám nabídku pro vás, přímo pro vás, pro pirátské voliče. Přijďte se zeptat vy cokoliv, co si myslíte, že má být odpovězeno,“ vybízí Rakušan voliče Pirátů ve videu, kterézveřejnil na sociální síti X. Pirátští voliči, srdečně zvu na Národku. Přijďte se zeptat na všechno, co vás zajímá. Třeba o Dozimetru.📍 Středa 18. 9., 16:00, zastávka Národní třída. Těším se na vás!https://t.co/tycuDyxYC7 S voliči Pirátů se chce potkat ve středu odpoledne v 16 hodin na Národní třídě. Piráti před tím totiž odmítli vést jeden den společnou kampaň. Ve videu, které Rakušan zveřejnil, nechává nejprve promluvit šéfa Pirátů Zdeňka Hřiba. „Anebo třeba Dozimetr. Ten se začne projednávat u soudu za méně než dva týdny. A ta obžaloba vyvolává velké otázky, na které dotčená politická strana dosud neodpověděla,“ říká Hřib. „Nechme útoky stranou a pojďme dát lidem naději, že tady po volbách může být dobrá, silná, zodpovědná vláda,“ odpovídá mu pak ve svém videu ministr vnitra a šéf hnutí STAN a přidává nabídku, ať se ho voliči Pirátů přijdou zeptat na cokoli, když strana nevyužila nabídku vést společně jeden den kampaň na Národní třídě, v místech kde začal pád komunistického režimu v listopadu 1989. S blížícími se volbami tak sílí napětí mezi dvěma dříve vládními spojenci, kteří cílí na stejnou skupinu spíše liberálních voličů.", "images": 1, "disc": 31, "tags": ["Volby do Poslanecké sněmovny 2025", "Piráti - Česká pirátská strana", "Starostové a nezávislí (STAN)", "Vít Rakušan"]}
{"title": "Volby do Poslanecké sněmovny 2025 ONLINE: Stačilo! se blíží dvojcifernému zisku", "time": "2025-09-16T10:44:00+02:00", "content": " Za necelý měsíc půjdou Češi k volebním urnám, aby rozhodli o novém obsazení 200 míst v Poslanecké sněmovně. Voleb se zúčastní více než dvacet subjektů, ale o přední místa se podle průzkumů utkají zejména známé tváře – ANO, ODS s lidovci a TOP 09 jako koalice SPOLU, SPD, STAN a Piráti. Nejvyšší voličské preference má hnutí ANO, podle nejnovějšího volebního průzkumu agentury Median, který vyplývá z dat nasbíraných mezi 1. a 31. srpnem, by získalo 30,5 % hlasů. SPOLU by bylo druhé s 19,5 %, třetí příčku by zaujalo SPD, čtvrtou STAN. Podpora podle Medianu stoupla u Stačilo!,  které by získalo 9 % hlasů, naopak u vedoucího ANO klesla o 2,5 procentního bodu. Do Sněmovny by prošli i Piráti s podporou Zelených a Motoristé sobě. Po prázdninách vstoupily strany a hnutí do ostré fáze předvolební kampaně, která graduje. Hned první zářijový dennapadl nespokojený volič předsedu ANO Andreje Babišeholí na mítinku v Dobré u Frýdku-Místku. Ministr vnitra a šéf STAN Vít Rakušan na začátku září oznámil, že se k němu dostává informace o tom, žeexistuje nahrávka, která má jeho i hnutí STAN kompromitovat. Krajský soud v Brně zamítl žalobu na hnutí Stačilo!, které je nepřiznanou koalicí komunistů, sociálních demokratů, ČSNS, SD-SN, strany Moravané a Komunistické strany Československa (KSČ).Stačilo! podle soudu sice porušuje zákon, ale registraci kandidátky nezrušil, protože zákon obcházejí i jiní. Podle předvolebních průzkumů má největší naději na výhru ve volbách hnutí ANO, které dlouhodobě dostává přes 30 procent hlasů. Koalice  SPOLU na ně ztrácí přes deset procent. Třetí nejvyšší počet preferencí dostává v průzkumech SPD Tomia Okamury (kolem 10-13 procent), kolem deseti procent se drží Starostové a nezávislí (STAN), které vnejnovějším průzkumudohnali Piráti. Pokud nevíte, komu dát ve volbách 3. a 4. října svůj hlas, může vám pomoci volební rádce iDNES.cz. Na základě 15 klíčových otázek pomůže zjistit, s jakou stranou, hnutím či koalicí, která má šanci na vstup do Sněmovny, se vaše odpovědi nejvíce shodují. Volby do Poslanecké sněmovny se konají v pátek 3. a v sobotu 4. října. Volební místnosti se otevřou v pátek ve 14 hodin a zavřou ve 22 hodin. V sobotu mohou lidé hlasovat od 8 do 14 hodin. První předběžné výsledky se čekají již odpoledne kolem 15.-16. hodiny. Údaje z větších měst přicházejí statistikům později odpoledne. Konečné výsledky bývají většinou známy mezi 18. a 20. hodinou.", "images": 3, "disc": 49, "tags": ["Hnutí STAČILO!", "Volby do Poslanecké sněmovny 2025", "Starostové a nezávislí (STAN)", "Hnutí ANO", "průzkum", "Poslanecká sněmovna Parlamentu ČR", "SPD - Svoboda a přímá demokracie - Tomio Okamura"]}
{"title": "Chlad láká na peníze za podporu Motoristů. Sporné, reaguje dohledový úřad", "time": "2025-09-15T15:21:00+02:00", "content": " „Rozhodl jsem se vám dát sto tisíc korun. Tak co ty volby? Šlápneme do toho? Rozhodl jsem se podpořit Filipa Turka a Motoristy. A vás, kompletně celé sítě, do té podpory zapojit. Vytvořte masivní podporu, kterou s radostí odměním. Vytvořte jakýkoliv reel nebo příspěvek, ve kterém označíte náš nový profil a přizvěte nás ke spolupráci,“ vyzývá Chlad navideu, které zveřejnil v neděli večer na Instagramu. Podle miliardáře a bývalého automobilového závodníka vznikl nápad spontánně při setkání s přáteli a influencery. „Rozhodli jsme se natočit pár klipů na podporu Motoristů a napadlo nás, že zapojíme i veřejnost. Cílem je, aby lidé tvořili vlastní videa nebo spoty, které budou originálně propagovat Motoristy. Nejlepší tvůrci budou po volbách oceněni,“ popisuje Chlad pro iDNES.cz soutěž, kterou nazval „Volby a káry“. Vyhodnocení prý nebude pouze v rukou samotného podnikatele, ale i jeho kolegů. S kým na projektu spolupracuje, Chlad neupřesnil. V soutěžním příspěvku je ale mimo jiné označena také herečka Alice Bendová. Hodnotit se má především originalita, dosah a kvalita zpracování příspěvků na sociálních sítích. Výherce může obdržet 25 tisíc korun. Druhé místo bude odměněno 15 tisíci a třetí získá deset tisíc korun. Podle politologa Milana Školníka je to jen marketingová iniciativa na podporu konkrétní politické značky. „Nicméně by ji měli započítat do volebních výdajů pro účely dohledového úřadu a v rámci transparentnosti voleb,“ tvrdí. Motoristé se ve volebních průzkumech pravidelně umisťují kolem pětiprocentní hranice vstupu do Poslanecké sněmovny. Podle Školníka tak nikoho příliš nepřekvapí, že zkoušejí „vše možné“. Podle politologa Josefa Mlejnka by právě tato soutěž mohla mít na výsledek hnutí pozitivní vliv. Výsledná suma, kterou výherci obdrží, se bude odvíjet i od volebních výsledků. „Pokud Motoristé získají ve volbách minimálně deset procent, násobí se odměny dvakrát. Pokud získají alespoň patnáct procent, násobí se výsledná částka čtyřikrát,“ stojí v pravidlech soutěže. Redakce iDNES.cz oslovila Úřad pro dohled nad hospodařením politických stran a politických hnutí. Podle jeho představitele Jana Outlého samotné vyhlášení soutěže není v rozporu s pravidly volební kampaně. Je však na účastnících soutěže, jakým způsobem se do ní zapojí. „Richard Chlad není kandidátem. Podstatou jím vyhlášené soutěže je zvýšení dosahu kandidujícího subjektu a některých kandidátů na sociálních sítích, což lze považovat za agitaci ve prospěch kandidující strany a kandidátů. Je zřejmé, že organizování soutěže pro pana Chlada představuje nemalý finanční výdaj,“ uvádí Outlý. „Buď tedy jedná s vědomím kandidujícího subjektu nebo kandidáta, v tom případě musí být vykázán jako podporovatel. Nebo jedná na vlastní pěst, v tom případě se musí registrovat jako třetí osoba,“ dodává. Chlad nicméně zdůrazňuje, že iniciativa není přímo stranickou kampaní, ale jeho osobní aktivitou. Hnutí Petra Macinky ostatně vyjadřuje podporu dlouhodobě. Už v loňských volbách do Evropského parlamentu se také veřejně postavil za Filipa Turka, který za Motoristy kandiduje jako jednička ve Středočeském kraji. Chlad také popírá, že je jeho záměrem přitáhnout na stranu Motoristů voliče jiných subjektů. „Jde mi hlavně o to, aby mladí lidé šli volit. Nezáleží mi ani na tom, komu dají svůj hlas. Podle statistik právě generace od 18 do 40 let často volební právo nevyužívá. A to je škoda, protože rozhodují o vlastní budoucnosti,“ vysvětluje Chlad. Odezva na sociálních sítích podle něj předčila očekávání. „Od prvního večera cítíme obrovskou podporu. Ozývají se nám i lidé, kteří sami tvořit klipy nechtějí, ale chtějí soutěž podpořit třeba cenami nebo službami. Myslím si, že jsme na síti udělali něco, co nikdo zatím neudělal,“ míní. Výherci budou podle Chlada vyhlášeni po volbách. Plánuje uspořádat setkání ve Všenorech, kde předá ceny a připraví doprovodný program. „Pokud na to vůbec po volbách bude čas, tak bych byl rád, abychom jim tam s panem Turkem točili pivo,“ dodává.", "images": 3, "disc": 56, "tags": ["Motoristé sobě", "Filip Turek"]}
{"title": "Urza.cz ve volbách 2025: anarchokapitalistická strana volá po eliminaci státu", "time": "2025-09-16T10:31:00+02:00", "content": " Urza chce svou kandidaturou pouze propagovat své myšlenky. V případě zvolení do Sněmovny nebo překročení hranice 1,5 procenta, která garantuje státní příspěvek, se už minule zavázal, že odmítne veškeré funkce a peníze od státu. V minulých volbách získala strana, kandidující pod názvem Nevolte Urzu, 6 775 hlasů (0,12%) a nezískala žádné křeslo ve Sněmovně. Tehdy strana postavila po kandidátovi ve všech krajích, tentokráte kandiduje jen v Praze a má jediného kandidáta, Urzu. Program strany nejvíce vystihuje její celý název: „Nechceme vaše hlasy; ke svobodě se nelze provolit. Odmítneme každou politickou funkci; nechceme totiž lidem nařizovat, jak mají žít. Máme jinou vizi. Jdeme jinou cestou — najdete ji na webu www.urza.cz. Voliči budou o prvním říjnovém víkendu vybírat celkem z 26 politických stran, politických hnutí a koalic. Profily všech stran a hnutí najdete na volební stránce iDNES.czvolby.idnes.cznebo vevelkém přehledu kandidátů.", "images": 1, "disc": 0, "tags": ["Martin Urza"]}
{"title": "Jak já se stydím, zadržoval Merz slzy při otevření synagogy. Hlas se mu třásl", "time": "2025-09-16T10:24:00+02:00", "content": " „Je to národní dědictví,“ citují německého kancléře německá média. Za účasti šéfa Ústřední rady Židů, předsedkyně německé náboženské obce a izraelského velvyslance pronesl projev, při kterém jím cloumaly emoce. To když popisoval krutost nacistického vyhlazování evropského židovstva. Několikrát se odmlčel, hlas se mu zlomil. „Chci vám říct, jak moc se stydím. Jako německý kancléř, ale také jako Němec, dítě poválečné generace,“ popisoval své zděšení nad tím, že se v Německu znovu objevil antisemitismus. „Příliš dlouho jsme v politice i společnosti zavírali oči před skutečností, že značná část lidí, kteří v posledních desetiletích přišli do Německa, byla socializována v zemích původu, kde je antisemitismus prakticky státní doktrínou a nenávist k Izraeli se učí i děti,“ pokračoval Merz. Synagogu v mnichovské čtvrti Gärtnerplatz postavenou v roce 1931 zničili nacisté o sedm let později během křišťálové noci. Otevřená byla znovu po válce. Tamní obec se ale v roce 2006 přestěhovala do nové stavby a budova chátrala. V průběhu dalších let byla budova renovovaná. Městská, státní a federální vláda na projekt poskytly 14 milionů eur.", "images": 5, "disc": 165, "tags": ["Antisemitismus", "Nacistické Německo", "Friedrich Merz", "synagoga", "Německo"]}
{"title": "Sestry na útěku. Rakouské jeptišky prchly z domova důchodců zpátky do kláštera", "time": "2025-09-16T10:22:00+02:00", "content": " Osmašedesátiletá sestra Regina, jednaosmdesátiletá sestra Rita a osmaosmdesátiletá Bernadette se vrátily do alpského kláštera a dívčí školy na zámku Goldenstein, kde strávily většinu svého života, a to k velké nelibosti místní církve. Po příjezdu sestry zjistily, že na zámku už nefunguje elektřina ani tekoucí voda, jejich známí jim však zajistili vodu i generátory. Bývalé studentky klášterní školy sestrám organizují denní režim a k dispozici je jim i praktický lékař, který poskytuje potřebnou péči. Od svého návratu do kláštera 4. září jsou jeptišky aktivní na Instagramu, kde za něco málo přes týden nasbíraly více než 10 tisíc sledujících. Na svém účtu dokumentují denní režim modliteb, společných jídel a účasti na mši, stejně jako časté rozhovory s novináři z celého světa. Dlouhotrvající spor mezi jeptiškami a jejich představenými sahá do konce roku 2023, kdy jeptišky podle svých slov musely klášter opustit proti své vůli. Když uprchly z pečovatelského domu pro seniory, představený Markus Grasl uvedl, že situace je pro něj „zcela nepochopitelná“. Pokoje v klášteře jsou podle něj nepoužitelné a nesplňují požadavky na řádnou péči, které zdravotní stav žen vyžaduje. Grasl řekl, že se obává, zda jeptišky přeceňují vlastní síly. Podle stanice ORF opatství Reichersberg, do kterého zámek Goldenstein spadá, prohlásilo, že umožní jeptiškám zůstat tam po dobu jejich důchodu, pokud to jejich zdraví dovolí. Jak dlouho řádové sestry v klášteře zůstanou, tak není jasné, i když nyní mají ve svých pokojích elektřinu i teplou vodu. Nadále se však pevně brání návratu do pečovatelského domu. „Než zemřít v tom domově pro seniory, raději půjdu na louku a tam vstoupím do věčnosti,“ řekla sestra Bernadette britské stanici BBC. A post shared by @nonnen_goldenstein", "images": 5, "disc": 13, "tags": ["Rakousko", "Salcburk", "Klášter", "Domov pro seniory"]}
{"title": "Policisté hledají dva cizince, v noci uprchli ze zajišťovacího střediska", "time": "2025-09-16T08:42:00+02:00", "content": " „Je třeba zdůraznit, ze cizinci jsou zajištěni v záchytných zařízeních primárně z důvodu jejich nelegálního pobytu na našem území, nikoliv pro spáchání závažného trestného činu. O dalším vývoji budeme informovat, jakmile to okolnosti dovolí,“ upřesnili policisté na síti X. „Jedná se o svévolné opuštění zařízení, tedy přestupek. Okolnosti, jak se to stalo, zatím neznáme, po mužích nyní pátrá policie,“ uvedl Jan Piroch ze Správy uprchlických zařízení. Celkový pohled na nové detenční zařízení pro nelegální migranty ve Vyšních Lhotách na Frýdecko-Místecku. (6. srpna 2015) Zařízení pro zajištění cizinců, někdy se používá označení detence či záchyt, slouží především k zajištění cizinců, kterým pracovníci cizinecké policie vydali rozhodnutí o správním vyhoštění. Klientelu tak tvoří lidé, kteří se pobytem na území Česka dostali do rozporu se zákony. Není to první případ útěku ze zařízení ve Vyšních Lhotách, v dubnu 2023 odtud napříkladuteklo pět Maročanů.", "images": 1, "disc": 11, "tags": ["Zprávy z Frýdku-Místku a okolí", "Moravskoslezský kraj", "Česká republika", "Vyšní Lhoty", "X (dříve Twitter)", "okres Frýdek-Místek", "cizinecká policie"]}
{"title": "Dirndly, chatbot Preclík a vyšší ceny. Co nového na letošním  Oktoberfestu", "time": "2025-09-16T10:19:00+02:00", "content": " Tón v tónu, dlouhé sukně, průsvitné halenky a květinové vzory: takové modely dirndlů – ženských lidových krojů z jižního Německa či Rakouska tvořených šaty, zástěrou a blůzkou – budou letos na Oktoberfestu podle módních expertů nejčastěji k vidění. Odborníci na módu se také shodují na tom, že dirndly křiklavých barev s pestrými květinovými vzory z desátých let nyní ustupují krojům v tlumených barvách a z hrubých přírodních materiálů. Christian Mainka, který řídí mnichovský obchod s kroji Trachten Redl, změnu vidí jako návrat ke klasice. „Mnohé se přejímá ze současné módy,“ řekl. Trend odívání na letošním Oktoberfestu se tak bude řídit zásadou, že méně znamená více. Obzvláště poptávané jsou letos dirndly v decentních barvách a také s květinovými vzory, což bylo k vidění v raných dobách krojové módy. Na blůzky se pak vrací nabírané rukávy. „Z volánů, které jsme měly již v loňském roce, jsou nyní dvojité kanýry,“ říká Nina Munzová z mnichovské prodejny Trachten Angermaier. Na vzestupu jsou podle ní rovněž průsvitné halenky s květinovými výšivkami. U mužů pak Munzová považuje za hlavní, aby jim dobře seděly kožené kalhoty. „Když člověk vstoupí u hlavního nádraží do jakéhokoli obchodu, nedostane bohužel žádné kožené kalhoty, ale kalhoty z umělotiny,“ řekla. Trendem u kožených kalhot jsou v letošním roce pěkné výšivky, oblíbené jsou například ty v podobě chmelových hlávek, ale také vinných hroznů. Zajímavostí je fakt, že v 19. století nebyly dirndly považovány za oktoberfestovou módu. „Povyk s dirndly vytvořily až velké firmy. Ty začaly vytvářet dirndlové kolekce speciálně pro Oktoberfest nebo obecně pro pivní slavnosti,“ vysvětlila Annamirl Raabová z Bavorského krojového svazu. Tyto festivalové dirndly tak podle Raabové nepatří k tradičním bavorským krojům. Ne vše na Oktoberfestu však míří k minulosti, všeněmecká slavnost piva totiž letos následuje i aktuální trendy. Oktoberfest tak letos poprvé ovládne umělá inteligence. Nejen návštěvníci se mohou s dotazy obracet na chatbota BreznBot (PreclíkBot), za kterým stojí bavorská rozhlasová a televizní společnost Bayerischer Rundfunk (BR) a společnost Ippen Digital. Debata s Preclíkem je možná i v češtině. „Co bys chtěl vědět? Můžeš se ptát na cokoliv ohledně festivalu, jako jsou ceny piva, atrakce, tradice nebo aktuální novinky,“ odpověděl česky na otázku, zda je možné dotazy pokládat i česky. Právě ceny na letošním Oktoberfestu je téma, které asi návštěvníky zajímá nejvíc. Populární slavnosti piva. Jak zjistil deník Bild, ceny letos opět vzrostou. A ne málo. Za litr vody návštěvníci zaplatí v jednom ze stánků 15,33 eura (asi 383 Kč), vyskočila i průměrná cena piva. Zatímco loni stál litr piva 14,73 eura, letos to bude 15,25 (381 Kč), což je o 3,52 procenta více. Přitom, jakdeníkpřipomíná, před šesti lety se litr piva prodával za 11,80 eura, což činí nárůst téměř 30 procent. A průměrná cena vody je letos 10,95 eura. Podle organizátorů návštěvníci Oktoberfestu utratí v areálu festivalu 90–100 eur denně. Trend roste, před šesti lety to bylo kolem 70 eur. Bild se zamýšlí nad tím, zda ceny produktů nejsou nezákonné. Podle mnichovské radnice město ceny neurčuje, ale kontroluje jejich vhodnost a porovnává je s okolními podniky. Letošní ceny piva v mnichovských restauracích se pohybují od 7,70 do 13,40 eur za litr. Průměrná cena vody je 7,74 eura za litr. Loňský Oktoberfest navštívilo 6,7 milionů lidí. Piva se vypilo asi sedm milionů mázů. „Oktoberfest byl obzvlášť uvolněný,“ zhodnotil loňský ročník šéf festivalu Clemens Baumgärtner. Letošní ročník se na Tereziánské louce v Mnichově koná od 20. září do 5. října.", "images": 2, "disc": 7, "tags": ["Oktoberfest", "Pivo", "kroj", "móda"]}
{"title": "Švýcarská demokracie ve volbách 2025: chce vystoupit z NATO a vyhlásit neutralitu", "time": "2025-09-16T10:05:00+02:00", "content": " Strana kandiduje do Sněmovny už podruhé, před čtyřmi lety získala 16 823 (0,31 %) hlasů, a nezískala tedy ani jeden mandát. Úspěch nezaznamenala ani v jiných volbách. Volebními lídry strany jsou Tomáš Raždík, který vede kandidátku v Moravskoslezském kraji, a Pynelopi Cimprichová, lídryně strany v Praze. Zleva Tomáš Raždík, Pynelopi Cimprichová a druhý místopředseda strany Jiří Fojtík Za velký vzor fungování státu si strana bere Švýcarsko, k jehož podobě by chtěla Česko přiblížit, například i prostřednictvím změny ústavy. Strana má v programu vystoupení z EU při zachování volného obchodu prostřednictvím členství v Evropském hospodářském prostoru po vzoru Lichtenštejnska nebo Norska. Strana prosazuje i vystoupení z NATO a jeho nahrazení zavedením placené povinné vojenské služby, restrukturalizací armády a vyhlášením neutrality po vzoru Švýcarska. Švýcarská demokracie je pravicové sociálně konzervativní hnutí založené v roce 2010 pod názvem Zdravé Hradiště. Sídlí v Ostravě, předsedou je Tomáš Raždík. Ideologicky prosazuje tvrdý euroskepticismus, přímou demokracii, konzervativní hodnoty a přijetí nové ústavy podle švýcarského vzoru. Voliči budou o prvním říjnovém víkendu vybírat celkem z 26 politických stran, politických hnutí a koalic. Profily všech stran a hnutí najdete na volební stránce iDNES.czvolby.idnes.cznebo vevelkém přehledu kandidátů. ", "images": 1, "disc": 8, "tags": ["demokracie", "NATO", "Poslanecká sněmovna Parlamentu ČR", "Tomáš Raždík", "Česká republika", "Švýcarsko"]}
{"title": "Kunovský: Ať politici nefilozofují a začnou se stavět byty, hrozí průšvih", "time": "2025-09-16T10:00:00+02:00", "content": " Kunovský před dalším ročníkemSummitu stavebního rozvojea dostupného bydlení, který se koná 18. září v Obecním domě v Praze, navázal, že aktuální růst stavebnictví vychází z velmi nízké srovnávací základny. „Stojí na dříve povolených či odložených projektech,“ vysvětluje Kunovský. „Za první pololetí letošního roku bylo vydáno nejméně stavebních povolení za celé čtvrt století,“ uvedl Kunovský. Jako alarmující příklad zmínil Prahu: „V červenci bylo povoleno 49 bytů. V metropoli, kde reálně žije více než 1,5 milionu lidí.“ Podle něj tak hrozí zastavení nové výstavby navzdory silné poptávce. „V Praze na vydání stavebního povolení pro běžný bytový dům v souladu s územním plánem čekáme běžně 10 i více let.“ Za vzor správného fungování státu uvádí dopravní stavby: „Stát si pro své dopravní a energetické investice vytvořil DESÚ, tedy Dopravní a energetický stavební úřad, který skutečně funguje jako mašina. Nic takového se bohužel neděje ve zbytku stavebnictví.“ Digitální stavební řízení je podle Kunovského v troskách. „Teď se mluví o tom, že digitalizace možná bude v roce 2028, to znamená neuvěřitelné zpoždění pěti let,“ míní a dodává, že například Dánsko digitalizovalo stavební řízení už v roce 2014 a dnes staví nejrychleji v Evropě. Chaos a personální rozklad na úřadech ještě prohloubily rozdíly mezi jednotlivými stavebními úřady. Některé podle Kunovského fungují velmi dobře, jiné jsou naopak v katastrofálním stavu, a to i vinou nedostatečného množství úředníků. Za klíčový úkol po volbách tak považuje sjednocení a zrychlení povolování: „Je potřeba už nefilozofovat, už je potřeba konat, pracovat s nějakými harmonogramy.“ Kriticky hodnotí i novou legislativu: „Zákon o dostupném bydlení nepostaví žádný nový byt, je to jen sociální zákon o podpoře,“ zdůraznil a uzavřel konstatováním, že pokud se zásadně nerozjede bytová výstavba v ČR, hrozí další zdražování bytů, které do budoucna zásadně ztíží mladší generaci, aby si pořídila vlastní dostupné bydlení.", "images": 4, "disc": 147, "tags": ["iDNES TV - Podcasty", "Rozstřel", "Rozstřel", "Dušan Kunovský", "Bydlení - vše o podnájmu a pronájmu", "Česká republika", "Digitalizace", "Obecní dům"]}
{"title": "Dobrovolník Pirátů dostal při rozdávání letáků rány do hlavy, útočníka hledá policie", "time": "2025-09-16T09:50:00+02:00", "content": " „Na náměstí Míru došlo k napadení našeho pirátského dobrovolníka a náhodně kolemjdoucího muže. Mladý dobrovolník z našeho týmu dostal několik ran do hlavy, kolemjdoucího muže pak agresor povalil na zem a kopal mu do hlavy takovou silou, že musel být převezen k ošetření,“ napsal Hřib. V komentářích u svého příspěvku šéf Pirátů upřesnil, že se to stalo v pondělí. Policie se případem zabývá. „Neznámý pachatel nejprve verbálně a pak fyzicky zaútočil na dvě osoby,“ uvedl Daněk. Jedním z napadených byl podle něj muž rozdávající letáky a druhým opilý muž bez domova. „Nadýchal přes 2,5 promile, preventivně byl převezen na chirurgii a pak na protialkoholní záchytnou stanici na Bulovku,“ doplnil. Podle Hřiba byla motivem agresora nenávist k němu a k jeho rodině. „Na akci jsem ale nebyl osobně přítomný, a tak se nakonec stali terčem jeho hněvu další dva nevinní lidé. Moc mě to vůči nim mrzí,“ uvedl předseda Pirátů. Dodal, že násilí do veřejné debaty nepatří. „Jednoznačně ho odsuzujeme! Bez ohledu na to, jestli jsme cílem útoků my, nebo naši političtí soupeři,“ napsal. Terčem útoku byl na začátku září i předseda hnutí ANO Andrej Babiš, na předvolebním mítinku v Dobré na Frýdecko-Místecku ho jeden z účastníků udeřil francouzskou holí. Předseda ANO odjel po útoku na vyšetření do nemocnice, lékaři mu doporučili klid, na dva dny tak přerušil svůj předvolební program. Po incidentu byla ošetřena také jedna žena. Policie uvedla, že muže kromě výtržnictví podezírá i z pokusu o ublížení na zdraví. Představitelé vlády i opozice útok na bývalého premiéra odsoudili.", "images": 2, "disc": 11, "tags": ["okres Frýdek-Místek", "Volby do Poslanecké sněmovny 2025", "policie", "Piráti - Česká pirátská strana", "Zdeněk Hřib", "Hnutí ANO", "Andrej Babiš", "Nemocnice Na Bulovce"]}
{"title": "Trump míří na státní návštěvu Británie. Jako první americký prezident podruhé", "time": "2025-09-16T09:35:00+02:00", "content": " Trump tuto oficiální cestu poprvé podnikl v červnu 2019, kdy ho hostila královna Alžběta II. Britská média podobně jako Starmer upozorňují na výjimečnost druhé státní návštěvy. Televize Sky News si v reportáži položila otázku, zda je Trumpova cesta do Británie marnivostí, nebo mocenskou hrou k udržení vrtkavé přízně amerického prezidenta, neboť státní návštěvy jsou považovány za vrcholný diplomatický dárek. „Což vyvolává otázky, zda si ji Donald Trump skutečně zaslouží. Je to ale také silná karta, se kterou může hrát jen Spojené království,“ uvedla televize. Trump se podle stanice BBC může těšit na velkolepé královské přijetí, jásající davy jako během červencové státní návštěvy francouzského prezidenta Emmanuela Macrona ho ale vítat nebudou. Důvodem jsou bezpečnostní rizika a také obavy z protestů. Jedna z velkých demonstrací se pod heslem Trump není vítán uskuteční ve středu v Londýně. Původně se cesta měla uskutečnit od 17. do 19. září, vzhledem k prezidentově vytížení se termín upravil a program zkrátil. Trump tak do Británie přicestuje v úterý večer a zemi opustí ve čtvrtek. Po příletu přivítá prezidenta americký velvyslanec v Británii Warren Stephens a jménem krále pak vikomt Henry Hood. Následně Trump odjede na hrad Windsor, který je královskou rezidencí v anglickém hrabství Berkshire nedaleko Londýna. Oficiální program začne ve středu, kdy Trumpa a jeho manželku Melanii přivítají ve Windsoru princ William s chotí Kate, kteří následně prezidentský pár doprovodí ke králi Karlovi III. a královně Camille. Následovat bude projížďka kočárem, ceremoniální uvítání čestnou stráží či oběd s královskou rodinou. Ve středu také Trump s manželkou soukromě navštíví na hradě Windsor kapli svatého Jiří, v jejíž kryptě je pohřbena královna Alžběta II. V plánu je rovněž společný přelet amerických a britských stíhaček nad hradem, den pak završí státní banket, na němž Trump i Karel III. pronesou proslovy. Ve čtvrtek ráno se Trump ve Windsoru formálně rozloučí s králem a odjede do venkovského sídla britských premiérů Chequers, kde se setká se Starmerem. Následovat bude tisková konference Trumpa a Starmera, která státní návštěvu uzavře. Média před cestou připomínají, že Trumpa monarchie fascinují a že v mimořádné oblibě má právě britskou královskou rodinu. BBC poznamenala, že státní návštěvy jsou vzácnou poctou, které se za vlády Alžběty II. dočkali jen tři američtí prezidenti, a to George Bush mladší, Barack Obama a Trump. Druhá státní návštěva je pak obzvláště vzácná a Trump je prvním prezidentem, kterému se takové výsady dostalo. Britští panovníci totiž místo druhé státní návštěvy zvou prezidenty na čaj či oběd, takovou pozvánku dostali i prezidenti Bush a Obama.", "images": 3, "disc": 2, "tags": ["Donald Trump", "Velká Británie (Spojené království Velké Británie a Severního Irska)", "Americký prezident", "Královna Alžběta II."]}
{"title": "Železniční most na Výtoni se bourat nebude. Projde rekonstrukcí, přibude kolej", "time": "2025-09-16T09:34:00+02:00", "content": " „Jde o kulturní památku. Chceme a budeme se řídit památkovým zákonem,“ uvedl ministr dopravy Martin Kupka. Historický železniční most se tak nakonec opraví a bude vypsána nová soutěž, která bude řešit nedostatečnou kapacitu stávajícího mostu. Celé roky trvající projekt důležité železniční spojky, který v současnosti blokuje pražskou příměstskou dopravu, se tak opět vrací na začátek. Podle Kupky nejprve bude nutné snést stávající ocelovou konstrukci, která se bude opravovat na břehu. Od roku 2027 tak Vltavu překlene mostní provizorium. Dostavba nového mostu by měla začít v roce 2029 a skončit v roce 2032, uvedlo ministerstvo dopravy. Kromě opraveného stávajícího mostu přibude přes Vltavu ještě jeden most. Pražská železnice totiž potřebuje k dvojkolejnému mostu připojit třetí kolej. Podle Kupky teď ministerstvo připraví mezinárodní architektonickou soutěž, která by výstavbu nového mostu pro třetí kolej vyřešila. Připravovaná rekonstrukce mostu by podle Kupky neměla být obyčejnou opravou, ale kompletní přestavbou mostu tak, aby v provozu vydržel dalších sto let. Podle dřívějších studií Správy železnic by ale i po repasi stávající konstrukce mohla sloužit nanejvýš další tři desítky let, a proto z ekonomického důvodu navrhovala výměnu mostu za jiný. Při snaze prodloužit životnost mostu na sto let proto železničáři očekávají, že velké části ocelových oblouků budou muset být nahrazeny novou konstrukcí. Fakticky tak velká část mostu bude nahrazena replikou. Původně Správa železnic počítala s nahrazením vrchní části památkově chráněného mostu mezi Výtoní a Smíchovem novou tříkolejnou stavbou na původních pilířích. Plán ale vzbudil řadu odmítavých reakcí. „Jsme rádi, že se mění přístup k železničnímu mostu pod Vyšehradem,“ uvedla generální ředitelka Národního památkového ústavu Naděžda Goryczková. NPÚ zachování památkově chráněného mostu požaduje dlouhodobě. Podle Goryczkové jde sice o konstrukci, která byla před sto lety zcela běžnou, mnoho se jich ale do současnosti zachovat nepodařilo. Nyní platí na mostě řada dopravních omezení. Kvůli obavám o nosnost mostu se na něm nesmí setkat dva vlaky současně a rychlost je omezená na 20 kilometrů v hodině. Mostní provizorium bude podle náměstka generálního ředitel Správy Železnic Mojmíra Nejezchleba jednokolejné. Kapacita tohoto úzkého hrdla se ale přece jen o něco rozšíří, protože rychlost bude zvýšena na 40 kilometrů v hodině. V létě zástupci Výboru UNESCO doporučili Praze most nebourat a podpořili jeho rekonstrukci i zachování na současném místě. Ministr dopravy Martin Kupka už dříve řekl, že rozhodnutí o budoucnosti mostu záleží na postoji UNESCO i na posudku vlivu na kulturní dědictví, které s UNESCO dohodla Správa železnic. Dosavadní dvoukolejný most se měl podle původních plánů přesunout proti proudu mezi Modřany a Velkou Chuchli, kde by dále sloužil jako lávka pro pěší a cyklisty. Občanské spolky, městské části a další organizace ale prosazovaly opravu mostu, který od přelomu 19. a 20. století dotváří jedinečné pražské panorama a přispívá k výjimečné hodnotě historického jádra hlavního města. Zbourání mostu by podle nich mohlo vést k vyškrtnutí pražské památkové rezervace ze seznamu světového dědictví UNESCO. Původní železniční most na Výtoni byl zprovozněn v roce 1872. Na přelomu 19. a 20. století ho nahradil most, který se klene přes Vltavu dosud. Slouží vlakům, ale díky lávkám pro pěší i chodcům. Podle odborníků je významnou technickou kulturní památkou a jeho nýtovaná konstrukce je památkově chráněná. Kvůli špatnému stavu je provoz vlaků na mostě už několik let výrazně omezen.", "images": 9, "disc": 347, "tags": ["Zprávy z dráhy", "rekonstrukce", "Železniční most", "Martin Kupka", "Správa železnic", "UNESCO", "Vltava"]}
{"title": "Syrskyj sesadil dva vysoce postavené velitele, trestá je za ztrátu území", "time": "2025-09-16T09:28:00+02:00", "content": " Syrskyj podle webu přibližně před týdnem či dvěma týdny odvolal Volodymyra Silenka, jehož 17. sbor má na starosti obranu Záporožské oblasti na jihovýchodě Ukrajiny, kde Rusové dobyli přinejmenším jednu ves u řeky Dnipro. Druhým sesazeným je Maksym Kituhin, jehož 20. sbor zaujímá obranu na pomezí Doněcké a Dněpropetrovské oblasti na východě země, kam pronikly ruské jednotky. Šlo o první kádrové změny od přechodu velitelské struktury ukrajinských sil na armádní sbory. Ruské ministerstvo obrany v pondělí oznámilo dobytí vsi Olhivske v ukrajinské Záporožské oblasti. Válka trvá již přes tři a půl roku, ruské síly se zaměřují na dobytí celé Doněcké oblasti. Kromě Moskvou ohlášeného průniku do Dněpropetrovské oblasti vyvíjejí ruské síly tlak také na část severovýchodní Charkovské oblasti, zejména u města Kupjansk, zcela zničeného v bojích. Rusové se také snaží uchytit v sousední Sumské oblasti, kde však podle Kyjeva ukrajinské síly znovu dobývají území poblíž hranic s Ruskem, poznamenala agentura Reuters. NEW: The Kremlin is escalating its rhetoric, threatening NATO states in parallel with the kinetic escalation of Russia’s recent drone incursion into Poland. Other Key Takeaways ⬇️Russian and Belarusian forces continued the Zapad-2025 joint military exercises on September 15 andhttps://t.co/abncgj0ycR", "images": 3, "disc": 56, "tags": ["Válka na Ukrajině", "Ukrajina", "Záporožská oblast", "Rusko", "Dněpr", "Ministerstvo obrany Ruské federace", "Kyjev", "Moskva"]}
{"title": "Hnutí Česká republika na 1. místě! chce vystoupit  z EU či NATO, stojí za ním Vrabel", "time": "2025-09-16T09:08:00+02:00", "content": " Sám Vrabel kandidoval v roce 2021 za proticovidové hnutí Otevřeme Česko normálnímu životu. Hnutí tehdy získalo jen 0,4 procenta hlasů a ani jeden poslanecký mandát. Letos podalo kandidátky ve všech 14 krajích. Jeho celostátním lídrem je předseda Vrabel, který povede kandidátku ve Středočeském kraji. Na kandidátních listinách lze najít i členy SPR-RSČ včetně jejich předsedy a bývalého poslance Miroslava Sládka nebo třeba předsedkyně spolku Československé mírové fórum Vladimíru Vítovou. Hnutí má pro volby desetibodový program, v němž požaduje okamžité vystoupení bez referenda z Evropské unie a NATO. Česko by podle programu také mělo vystoupit ze Světové zdravotnické organizace a odstoupit od Pandemické smlouvy nebo Migračního paktu EU. Další bod počítá s uzavřením hranic pro migranty z islámských zemí a navrácením počtu Ukrajinců v České republice ke stavu před válkou. V programu nechybí ani vylepšení státního rozpočtu vymáháním válečných reparací od Německa. Hnutí plánuje také ekonomickou revoluci, zrušení všech daní a zavedení nového systému daně vybírané strháváním jednoho procenta z bankovních převodů. Voliči budou o prvním říjnovém víkendu vybírat celkem z 26 politických stran, politických hnutí a koalic. Profily všech stran a hnutí najdete na volební stránce iDNES.czvolby.idnes.cznebo vevelkém přehledu kandidátů.", "images": 1, "disc": 21, "tags": ["Volby do Poslanecké sněmovny 2025", "Evropská unie", "Ladislav Vrabel", "NATO"]}
{"title": "Na olomouckých VŠ kolejích hořelo osvětlení, 80 studentů se muselo evakuovat", "time": "2025-09-16T08:35:00+02:00", "content": " Požár byl nahlášen v pondělí po 21. hodině. Osvětlení začalo hořet ve třetím patře budovy kolejí. „Před naším příjezdem obsluha kolejí odpojila elektřinu a zároveň hasila požár práškovým hasicím přístrojem,“ uvedl mluvčí. „Z budovy jsme ze čtvrtého nadzemního patra za asistence policie evakuovali dvacet studentů, dalších šedesát studentů z nižších pater opustilo budovu samovolně. Naštěstí nebylo potřeba použít masky,“ popsal. Hasiči za pomoci přetlakové ventilace odvětrali zakouřené prostory, následně rozebrali hliníkové podhledy a termokamerou prověřili skrytá ohniska. Zásah prováděli s využitím dýchací techniky. Na místě zasahovaly tři jednotky. „Příčinou požáru byla technická závada na osvětlení,“ sdělil Koláček. Požár byl uhašen během několika desítek minut,  studenti se mohli vrátit do pokojů nedlouho před půlnocí.", "images": 4, "disc": 1, "tags": ["Zprávy z Olomouce a okolí", "Olomoucký kraj", "osvětlení", "Josef Koláček"]}
{"title": "Volební průzkumy 2025: Preference stran před volbami do Sněmovny", "time": "2025-09-16T08:52:00+02:00", "content": " Předvolební průzkumy v Česku provádí šest společností a ptají se na míru pravděpodobnosti, s jakou by lidé v aktuálním okamžiku volili konkrétní stranu nebo hnutí. Pořadí na prvních čtyřech příčkách se dlouhodobě nemění. Podleposledního dostupného průzkumuod STEM vede ANO s téměř 32 procenty hlasů, koalici SPOLU by volilo 20 procent. Do Sněmovny by se dostalo ještě SPD, STAN, Piráti a Stačilo!. Naopak pod hranicí skončili Motoristé a Přísaha. Rozšíření populistického hnutí Stačilo! o SOCDEM se v průzkumu z července neprojevilo Zdroj: průzkumy agentur STEM, Ipsos, Kantar, Median, NMS Nejvyšší voličské preference má stále hnutí ANO (30,5 %), SPOLU by bylo druhé s 19,5 %, třetí příčku by zaujalo SPD. Na rozdíl od nedělního průzkumu agentury STEM by se Piráti s podporou Zelených umístili až za Starosty aposilujícím hnutím Stačilo!,které posílilo na 9 procent. Piráti v nedělním průzkumu společnosti STEM překvapili tím, že dohnali hnutí STAN, se kterým v minulých sněmovních volbách tvořili koalici. Podle politologa Milana Školníka jsou to ale hlavněStarostové, kteří svou nevýraznou kampaní dopomohli Pirátům k růstu. „Ze zářijového modelu je vidět jistá dynamika, která zde přes léto nebyla. Konkrétně se jedná o váhající vládní voliče. Ti k volbám sice plánují dorazit, nicménězačínají váhatohledně toho, koho nakonec podpoří,“ tvrdí Tereza Friedrichová, politická analytička NMS. Hnutí ANO by vyhrálo se ziskem 31,2 procenta hlasů. S odstupem přes deset procentních bodů se nachází koalice SPOLU. Do Sněmovny by setěsně dostali i Motoristé sobě. Hnutí ANO by volby vyhrálo s 33 procenty hlasů, koalice SPOLU by získala hlasy 20 procent voličů. Aktuální výsledek ANO i SPOLU je mírně horší než v červnovém modelu. Oslabení zaznamenala rovněž SPD. Naopakposílili Starostové, Piráti, Stačilo! a také Motoristé sobě, kteří by se do Sněmovny v srpnu těsně dostali. Volby do Sněmovny by vyhrálo hnutí ANO s 32,7 procenta hlasů. Druhá by skončila koalice SPOLU s 21,3 procenty. Třetí místo by obsadilo hnutí SPD, pronásledované Starosty. Do Sněmovny by se naopak nedostali Motoristé či Přísaha. Šéf ANO Andrej Babiš by podle tohoto volebního modelu s hnutím Tomia Okamury, Stačilo! a Motoristydosáhl ve Sněmovně na ústavní většinu, měli by 121 mandátů. Hnutí ANO si oproti minulému průzkumu agentury Ipsos mírně pohoršilo. Zatímco na konci června by získalo 35,1 procenta hlasů, v současné době jeho zisk mírně klesl na 34,9 procenta.Přesto má však velký náskokna ostatní uskupení, a to i dle průzkumů jiných agentur. Hnutí ANO ve volebním modelu STEM oslabilo o více než jeden procentní bod na 31,5 procenta. Stále však přesvědčivě vede. Mírně si pohoršila i druhá koalice Spolu, kterou by volilo 20,8 procenta lidí. Opoziční hnutíSPD si na třetím místě polepšilo. Za ním je hnutí STAN, které naopak již třetím týdnem oslabuje. Průzkum STEM mezi více než 7000 respondenty od března do června 2025 ukázal, že zatímco v Praze přetrvává úspěch SPOLU, STAN a Pirátů, severozápad Česka či Moravskoslezský kraj jednoznačně favorizují hnutí ANO a SPD. UskupeníStačilo! nabírá na síle, ukázal průzkum STEM zveřejněný o týden dřív, 20. července. Oproti minulému průzkumu si polepšilo o jedno procento, hlas by mu dalo 7,4 procenta voličů. „Je to asi dané tím, že se o nich hodně mluví a jsou často v médiích,“ řekl ředitel společnosti STEM Martin Buchtík. V předchozím průzkumupředběhlo hnutí STAN Okamurovu SPD. Podle STEM by je na začátku července volilo 13,2 procenta lidí a získali by tak 27 mandátů, zatímco SPD kleslo na 12,4 procenta hlasů a 26 mandátů. Přes třicet procent hlasů pro ANO ukazují všechny průzkumy. Tenz června od agentury Medianvšak spočítal, že preference Pirátů posilují na úkor SPOLU a STAN. Červencový volební model agentury NMS Market Research naopak zaznamenalpokles hnutí ANO. Zatímco koalice SPOLU si polepšila o dva procentní body na 21,5 procenta hlasů, ANO získalo 28,7 procenta hlasů. Data o volebních preferencích sbírá pět výzkumných agentur. STEM(Středisko empirických výzkumů) – jedna z nejdéle působících agentur v Česku (od 1990) Median –komerční výzkumná agentura s širokým záběrem (média, marketing, politika) NMS Market Research –česká agentura se zaměřuje na moderní sběr dat, například pomocí online panelů a mobilních aplikací Kantar –české zastoupení mezinárodní skupiny Kantar Group používá pokročilé vážící techniky a data z kombinovaných sběrů Ipsos –mezinárodní výzkumná společnost s českou pobočkou pracuje na rychlých online průzkumech i rozsáhlých šetřeních. Voliči v průzkumech vybírají z devíti stran a hnutí a jedné koalice. Tu tvoříODS,TOP 09aKDU-ČSLpod názvemSPOLU. Kromě ní a čtyř stran, které jsou zastoupeny ve Sněmovně, tedyANO,Pirátů,STANaSPD, průzkumy sledují také ochotu volit menší strany, předevšímMotoristy,Přísahua levicové hnutíStačilo!. To sdružuje zástupcekomunistické stanya dalších tří stran:Spojení demokraté – Sdružení nezávislých(SD-SN),Česká strana národně sociální(ČSNS) aSociální demokracie(SOCDEM). Ke vstupu do Sněmovny by jako koalice potřebovali 11 % hlasů, kdežto hnutí stačí pět procent. Zeleníz dotazování vypadli poté, co se na konci června dohodli s Piráty na spolupráci. Na kandidátkách Pirátů bude o hlasy voličů usilovat v osmi krajích asi třicet Zelených. Stejně tak se preference pro SOCDEM od července nepočítají zvlášť, protože se jeho politici objeví na kandidátce populistického hnutí Stačilo!", "images": 5, "disc": 48, "tags": ["Volby do Poslanecké sněmovny 2025", "Hnutí ANO", "STEM", "Poslanecká sněmovna Parlamentu ČR", "Koalice SPOLU", "SPD - Svoboda a přímá demokracie - Tomio Okamura", "Starostové a nezávislí (STAN)"]}
{"title": "Trump žaluje deník New York Times o miliardy. Nejzvrhlejší hlásná trouba, tvrdí", "time": "2025-09-16T08:17:00+02:00", "content": " Republikánská hlava státu žalobu oznámila na své sociální síti Truth Social. „Dnes mám tu velkou čest podat žalobu o 15 miliard dolarů za pomluvu a urážku na cti na The New York Times,“ napsal Trump. „Times se po desetiletí podílejí na lžích o vašem oblíbeném prezidentovi (o MNĚ!), mé rodině, obchodech, hnutí Amerika na prvním místě, MAGA (Udělejme Ameriku opět skvělou) a o našem národě jako celku,“ poznamenal. Agentura Reuters připomněla, že prezident deníku The New York Times pohrozil žalobou před týdnem poté, co list zveřejnil zprávu o sexuálně laděné gratulaci Epsteinovi včetně její kopie. Gratulace má formu konverzace mezi Trumpem a Epsteinem, kterou rámuje silueta ženského těla, Trumpův podpis je pak v místě pubického ochlupení. Bílý dům následně uvedl, že Trump gratulaci nepodepsal a ani nenačrtnul kresbu. Gratulace byla součástí takzvané knihy blahopřání k Epsteinovým 50. narozeninám, do které podle médií přispěly i další osobnosti včetně někdejšího amerického prezidenta Billa Clintona nebo prominentního právníka Alana Dershowitze, který dříve zastupoval Epsteina či Trumpa. Mezi gratulanty byl i nyní již bývalý britský velvyslanec v USA Peter Mandelson, který Epsteina označil za „nejlepšího kámoše“. Britský premiér Keir Starmer před týdnem Mandelsona kvůli jeho napojení na Epsteina odvolal z funkce. Epstein v roce 2019 spáchal sebevraždu ve vězení, kde čekal na soudní proces kvůli obvinění ze zneužívání nezletilých dívek. Už v roce 2008 byl Epstein v rámci kontroverzní tajné dohody s obžalobou odsouzen za sexuální zneužívání na 18 měsíců", "images": 3, "disc": 50, "tags": ["Dolar", "Donald Trump", "Jeffrey Epstein", "New York Times", "Spojené státy americké", "žaloba", "Peter Mandelson"]}
{"title": "Stačilo! se blíží dvojcifernému zisku, ANO dál dominuje, zjistil nový průzkum", "time": "2025-09-16T07:17:00+02:00", "content": " SPD s podporou dalších stran by v srpnu dosáhlo 14 % hlasů. Hnutí STAN by získalo 11 % a Stačilo! posílilo na 9 %. Nad pětiprocentní hranicí pro vstup do Sněmovny se udrželi Piráti s podporou Zelených se 6,5 %. Křesla by získali i Motoristé, podle Medianu mají přesně 5 %. Preference klesly vedoucímu hnutí ANO, a to o 2,5 procentního bodu. Beze změny zůstala podpora SPOLU, SPD i Starostů, naopak nárůst o čtyři procentní body zaznamenalo Stačilo!. Pokles zaznamenali Piráti s podporou Zelených, kteří oslabili o jeden procentní bod. Do Sněmovny by se nedostala Přísaha. Strany současné vládní koalice SPOLU a STAN mají v prostém součtu podporu necelé třetiny voličů. SPOLU by v Poslanecké sněmovně dosáhlo na 41 křesel, Starostové by měli 23 mandátů. „ANO je nejčastější volbou lidí ve věku 45 a více let,“ napsal v tiskové zprávě Median. Agentura doplnila, že hnutí Andreje Babiše je na prvním místě mezi zaměstnanci i důchodci a mezi lidmi se středoškolským vzděláním s maturitou. Koalice SPOLU je podle něj nejčastější volbou lidí ve věku 25 až 34 let, podnikatelů a dále vysokoškolsky vzdělaných voličů. Průzkum také ukázal, že ochota zúčastnit se voleb klesla, hlasovalo by 57, 5 % voličů. „K volbám do Sněmovny by určitě nešlo 37 % dotázaných, spíše by nešlo 5,5 %,“ uvedlMedian. Oproti volbám v roce 2021 by svůj hlas odevzdalo méně voličů, a to přibližně o 8 procentních bodů. Zdroj: průzkumy agentur STEM, Ipsos, Kantar, Median, NMS", "images": 1, "disc": 1683, "tags": ["Volby do Poslanecké sněmovny 2025", "Hnutí ANO", "Hnutí STAČILO!", "průzkum", "Koalice SPOLU", "Starostové a nezávislí (STAN)", "SPD - Svoboda a přímá demokracie - Tomio Okamura"]}
{"title": "Bude to úžasná sranda! Co měli Gagarin, Jackson a Bouček do činění s dismančaty", "time": "2025-09-16T07:30:00+02:00", "content": " Autoři na stránkách knihy samozřejmě připomínají zakladatele souboru Miloslava Dismana, zmiňují bývalé členy Marka Ebena, Aťku Janouškovou či Tomáše Töpfera, z mladších kromě zmíněného Libora Boučka Kryštofa Hádka, pozdějšího režiséra Radima Špačka, spisovatelky Báru Nesvadbovou a Pavlu Horákovou. Jedním z někdejších účinkujících DRDS byl Martin Janouš, pozdější člen Ypsilonky, který podle slov autorů knihy překypoval ztřeštěnými nápady. Jeden za všechny: „Bude to úžasná sranda, parodie na western, dva kluci se dostanou do Ameriky, potkají tam Vinnetoua, přepadne je banda zloduchů, nakonec přemůžou i náčelníka, ten se bude jmenovat Vítězný Bůvol – a všechno skončí happyendem“. Soubor na Janoušův námět okamžitě kývl a do hlavní role byl po přemlouvání obsazen jistý Adam Novák, který do té doby pouze doprovázel dvou sestru Sandru na zkoušky dismančat. Ano, správně – Adam a Sandra Novákovi, kromě dalších rolí Petr Bajza a Eva Svobodová v seriálu Bylo nás pět. Výsledné představení Arizona se natolik zalíbilo producentovi České televize Čestmíru Kopeckému (jeho maminka Eva byla mimochodem na DRDS rovněž napojená), že souboru nabídl, aby Arizonu uvedl v televizním přímém přenosu v hlavním vysílacím čase. Režií byl pověřen Milan Šteindler a hrálo se na jevišti Dejvického divadla. Kromě Adama Nováka, jehož si na základě jeho výkonu vyhlédl režisér Karel Smyczek pro zmíněnou adaptaci Poláčkova románu, se ve westernové parodii objevili pozdější divadelní režisér Zdeněk Bartoš, současný mluvčí Národního divadla Tomáš Staněk, Andreas Christodoulou neboli raper Indy nebo Daria Špačková, později producentka celovečerního debutu Viktora Tauše Kanárek a seriálů Král Šumavy či Mozaika. Členem Dismanova souboru byl svého času i hoch jménem Ivan Jandl. Jeho jméno je dnes bohužel pozapomenuté, ale jde o držitele dětského Oscara. Získal jej ve dvanácti letech v roce 1949 za roli v americko-švýcarském válečném dramatu Poznamenaní. Za svůj výkon byl vyznamenán i Zlatým glóbem a dodnes jde o jediného českého herce, který tato prestižní filmová ocenění dostal. Osobností, s nimiž se „dismančata“ měla možnost setkat, byla velmi pestrá paleta. V rámci návštěvy Sovětského svazu, respektive proslulého dětského a mládežnického tábora Artěk, se tehdejšímu členovi souboru Tomáši Töpferovi podařilo pořídit rozhlasový rozhovor s prvním člověkem v kosmu Jurijem Gagarinem, který posléze odvysílala Pionýrská jitřenka. A když v roce 1996 zavítal do Prahy Michael Jackson, byl Dismanův rozhlasový dětský soubor rovněž u toho. Krále popu na pódiu doprovodil v písničkách Heal The World a Earth Song. Autoři v knize potvrzují pověsti o Jacksonově naprosté profesionalitě a snaze po absolutně dokonalém výsledném dojmu: „Michael Jackson si získal naše sympatie snadno a rychle. Představil se, poděkoval, že jsme přijali pozvání do jeho show, která otevírá světové turné HIStory. Náročný k sobě a ostatním neponechal nic náhodě. Několikrát nechal celou scénu, kdy tank zbortil teď z obrovitých kostek, postavit znovu, dokud všechno do puntíku neklapalo, jak si představoval.“ A do třetice ještě jedno světoznámé jméno – iluzionista a mág David Copperfield. Jeho pražské představení do češtiny tlumočil tehdy osmnáctiletý „dismaňák“ Libor Bouček, v souboru zvaný Libouček. Jazykově velmi dobře vybavený – vedle angličtiny si osvojil němčinu a francouzštinu – dnes pohotový moderátor a nově též lovec v televizním soutěžním pořadu Na lovu.", "images": 0, "disc": 0, "tags": ["Michael Jackson", "Libor Bouček", "Jurij Gagarin", "kniha", "Miloslav Disman", "Adam Novák", "Tomáš Töpfer"]}
{"title": "Chceme na podzim uspořádat nové rozhovory s USA, hlásí Rusko", "time": "2025-09-16T05:57:00+02:00", "content": " USA a Rusko letos absolvovaly dvě kola rozhovorů v Istanbulu, která se zaměřila především na diplomacii a fungování velvyslanectví – první v únoru a druhé v dubnu. Obě strany tehdy uvedly, že nastal pokrok v řešení sporných otázek. Americký prezident Donald Trump a ruský prezident Vladimir Putin se poté v srpnu setkali na Aljašce. Toto jednání ale zatím nevedlo k dohodě o ukončení rusko-ukrajinské války, která v plném rozsahu trvá již čtvrtým rokem. Rjabkov agentuře TASS sdělil, že důvodem odkladu uspořádání nového jednání o diplomatických záležitostech je mimo jiné snaha obou stran vyhnout se situaci, kdy by nebylo dosaženo významných výsledků. „Pokud jde o časový rámec, snažíme se takovou akci uspořádat nejpozději do konce podzimu,“ uvedl Rjabkov s tím, že se objevily blíže neupřesněné překážky menšího významu. Nyní je podle něj lepší pokračovat v zákulisní práci a vytvořit základ pro další kroky. Při druhém kole rozhovorů v Istanbulu strávila americká delegace zhruba šest hodin v budově ruského konzulátu. Podle mluvčího ministerstva zahraničí USA nebyla Ukrajina na programu jednání. Ministerstvo zahraničí USA uvedlo, že setkání navázalo na „konstruktivní přístup“ nastolený při únorových rozhovorech.", "images": 1, "disc": 13, "tags": ["Válka na Ukrajině", "Rozhovor", "Rusko", "Spojené státy americké", "Podzim", "Istanbul", "Ministerstvo zahraničí Spojených států amerických"]}
{"title": "Nejtajnější akce CIA řídil Čech. Neznámý příběh muže, který přelstil i Putina", "time": "2025-09-16T00:00:00+02:00", "content": " Potomek českých emigrantů v ní pracoval od 80. let a vypracoval se do jejích nejvyšších pater, až do funkce zástupce ředitele CIA pro operace. A proměnil ji jako málokdo. Portál iDNES.cz jako první z českých médií přináší jeho příběh. Připojte se ještě dnes a získejte:", "images": 5, "disc": 33, "tags": ["Zpravodajství", "CIA", "Vladimir Putin", "Tim Weiner", "Vít Rakušan"]}
{"title": "ANALÝZA: Politické násilí? Přijatelné. Co dělá z lidí v USA střelce a jejich fandy", "time": "2025-09-16T00:00:00+02:00", "content": " Kulka, nejlépe z nábojnice s vyrytým nápisem Fašisto, chytej, je schvalována jako přijatelný politický argument. Dříve po atentátu následovalo ustrnutí, teď je zřetelně slyšet i potlesk. Nejen od davů hrdinů od monitorů, ale také od umělců, aktivistů, celebrit a novinářů, přičemž se přidali i ti, od nichž by veřejnost čekala soudnost, včetně profesorů, kapitána námořní pěchoty a agentů tajných služeb. Připojte se ještě dnes a získejte:", "images": 5, "disc": 70, "tags": ["Zpravodajství", "násilí", "Spojené státy americké", "Charlie Kirk", "Donald Trump", "Joe Biden", "Atentát na Heydricha", "Adolf Hitler"]}
{"title": "Zlevnit byty má vyšší daň. Překvapivé rady OECD na dostupnější bydlení v Česku", "time": "2025-09-16T00:00:00+02:00", "content": " Tyto zprvu dobrovolné platby platí developeři za změnu územního plánu nebo když chtějí (zjednodušeně řečeno) v území postavit více čtverečních metrů, než kolik umožňuje územní plán. Obce pak z těchto peněz staví například školky a jinou občanskou vybavenost. Nově OECD navrhuje, aby tímto způsobem mohly obce financovat i výstavbu dostupného bydlení. Připojte se ještě dnes a získejte:", "images": 5, "disc": 82, "tags": ["Zpravodajství", "Bydlení - vše o podnájmu a pronájmu", "Organizace pro hospodářskou spolupráci a rozvoj (OECD)", "Česká republika", "daň"]}
{"title": "Ztráty kvůli extrémnímu počasí v Evropě přesáhly bilion korun, říká studie", "time": "2025-09-16T00:00:00+02:00", "content": " Bezprostřední důsledky na ekonomiku během jediného léta veder, sucha a záplav činil 0,26 procenta ekonomického výkonu EU v roce 2024, vyplývá z analýzy, která ještě neprošla recenzním řízením. Analýza je založena na vztazích mezi počasím a ekonomickými údaji, které byly tento měsíc zveřejněny v akademické studii, informoval britský portálThe Guardian. Největší škody počasí způsobilo na Kypru, v Řecku, na Maltě a v Bulharsku. Každá z těchto zemí utrpěla krátkodobé ztráty přesahující 1 procento své hrubé přidané hodnoty (HPH) za rok 2024. Následovaly je další středomořské země včetně Španělska, Itálie a Portugalska. Hrubá přidaná hodnota (HPH) je ekonomický ukazatel, který měří hodnotu, kterou přidávají firmy nebo odvětví k celkovému ekonomickému výkonu. (HPH) se vypočítá jako rozdíl mezi celkovou produkcí a mezispotřebou, tedy hodnotou vstupů, které byly spotřebovány při výrobě finálních produktů. Ekonomové z Univerzity v Mannheimu a Evropské centrální banky upozornili, že analýza nebere v úvahu všechny faktory, které mohly mít vliv na celkové ekonomické ztráty. Nezohledňuje například lesní požáry, které minulý měsíc zasáhly jižní Evropu, ani souhrnný dopad extrémního počasí, které zasáhlo několik oblastí současně. „Skutečné náklady extrémního počasí se objevují postupně, neboť tyto události ovlivňují životy a obživu prostřednictvím široké škály kanálů přesahujících počáteční odhad,“ uvedla Sehrish Usmanová, ekonomka z Univerzity v Mannheimu a hlavní autorka studie. Podle ní by výsledky studie mohly pomoci tvůrcům politik zaměřit podporu v situacích, ve kterých chybí oficiální údaje. Zatímco většina výzkumů ekonomických nákladů klimatických změn se zaměřuje na přímé důsledky, jako je zničený majetek, autoři nové studie použili historické vztahy mezi extrémním počasím a ekonomickým výkonem k vysvětlení dominových efektů, jako je například omezená doba, kterou mohou stavebníci pracovat během vln veder, anebo ovlivnění každodenní mobility lidí po povodních, protože povodně poškodily železnice. Stéphane Hallegatte, hlavní klimatický ekonom Světové banky, který se na studii nepodílel, uvedl, že širší ekonomické důsledky extrémního počasí jsou větší než přímé účinky a trvají déle, než si lidé představují. „Dlouho tvrdím, že bychom měli změnit zaměření z přímých škod způsobených katastrofami na širší ukazatele, které zachycují plnější ekonomický dopad, takže jsem velmi rád, že studie přesně to dělá,“ řekl. Zároveň však upozornil, že studie použila nedokonalé zástupné ukazatele k identifikaci extrémního počasí, což pravděpodobně vede k podcenění celkových nákladů. Dodal také, že HPH nezachycuje plné náklady extrémního počasí na lidi a firmy ani pozitivní efekty opatření snižující zranitelnost vůči katastrofám. To může být například lepší infrastruktura nebo včasné varování. „Zvláště když katastrofy postihují chudé komunity a lidi, vliv na HPH může být minimální, protože tito lidé jsou chudí. Ale to neznamená, že nebudou trpět,“ uvedl Stéphane Hallegatte. Ekonom z Belgické národní banky Gert Bijnens uvedl, že narušení dodavatelského řetězce je jedním z nejvýznamnějších „skrytých nákladů“, které obvykle zůstávají nezapočítány. Studie, která se zabývala náklady ničivých belgických povodní v roce 2021, jejíž je Gert Bijnens spoluautorem, například zjistila, že tržby výrobních firem daleko od katastrofy prudce klesly, pokud měly v záplavových zónách dlouhodobé dodavatele. Ignorování takových efektů by podle něj mohlo podhodnotit škody až o 30 procent. „Samozřejmě, takové odhady jsou zatíženy nejistotou, protože se opírají o historické průměry a zatím nedokážou plně zachytit řetězení extrémních událostí,“ uvedl Bijnens. „Ale hlavní sdělení je jasné: extrémní počasí už nyní zanechává výraznou ekonomickou stopu a nepřímé důsledky mohou být stejně ničivé jako přímé škody,“ uzavřel podle The Guardianu.", "images": 3, "disc": 31, "tags": ["extrémní počasí", "Záplavy (povodně)", "přírodní katastrofa", "The Guardian", "Evropská unie"]}
{"title": "Řekněte, že je Rusko nepřítel, chtěla Kovářová. Jedná s ním i Trump, opáčil Okamura", "time": "2025-09-15T20:00:00+02:00", "content": " „Řekněte, že je Rusko nepřítel,“ chtěla slyšet od předsedy SPD Tomia Okamury. „S Ruskem jedná i lídr západu Trump,“ opáčil jí Okamura. Odmítl se distancovat od Ruska, přestože diktátor Vladimir Putin rozpoutal agresí proti Ukrajině největší válku v Evropě od konce druhé světové války. „Chceme dělat ekonomicky výhodnou politiku,“ řekl šéf hnutí SPD, které prosazuje uzákonění obecného referenda, aby občané mohli vyvolat hlasování o odchodu z hnutí NATO a Evropské unie. „Umím si představit, že budeme po volbách jednat se všemi partnery, ale vystoupení z EU a z NATO je nepřijatelné,“ odvětil Plaga na dotaz, zda si umí představit společnou vládu s SPD, která chce referendum o odchodu z obou organizací. Zatímco Okamura v debatě znovu tvrdil, že by jeho SPD chtěla revidovat povolení k pobytu u všech Ukrajinců v Česku, nejen u uprchlíků před válkou, Plaga řekl, že hnutí ANO s ničím takovým nepočítá. Volební lídr Pirátů Ivan Bartoš upozornil, že většina uprchlíků s dočasnou ochranou má práci a že finanční bilance jejich přítomnosti v Česku je pozitivní pro stát. Odvádějí do českého státního rozpočtu více peněz, než kolik Česko na pomoc uprchlíkům dává. Čas pro řečnění poslanců by omezili volební lídr hnutí ANO ve Středočeském kraji Robert Plaga i lídr Motoristů sobě Filip Turek. „Obstrukce jsou otravné pro všechny,“ prohlásil v debatě na CNN Prima News. Inspiroval by se Evropským parlamentem, kde je limitovaný čas pro vystoupení. „Přidělil bych stranám čas podle toho, kolik mají mandátů,“ řekl Plaga. „Problém není v jednacím řádu, ale ve Fialově vládě,“ tvrdil v debatě Tomio Okamura, který dokázal zdržovat jednání Sněmovny při schvalování korespondenční volby projevem dlouhým 10 hodin a 44 minut. „Problém není ve Fialově vládě, ale v poslancích jako je Tomio Okamura,,“ oponovala mu místopředsedkyně Kovářová, kterou je dvojkou na kandidátce vládního hnutí STAN. V debatě nahradila středočeskou jedničku hnutí, šéfa hnutí a ministra vnitra Víta Rakušana, který se vydal radši do Ostravy podpořit volební lídryni STAN v Moravskoslezském kraji Michaelu Šebelovou. „Poslanci by neměli číst bakalářské práce,“ řekl v narážce Okamuru volební lídr Pirátů v kraji Ivan Bartoš. Proti tomu, aby se měnil jednací řád, se vyslovila volební lídryně Stačilo! Jana Bobošíková. Volební lídr koalice SPOLU, ministr dopravy a místopředseda ODS Martin Kupka vybídl při debatě na CNN Prima News o Green Dealu, aby čeští europoslanci spojili síly při jeho úpravách. „Green Deal je mrtvý,“ prohlásil volební lídr ANO Robert Plaga. Volební lídr Pirátů ve Středočeském kraji Ivan Bartoš v debatě řekl, že o Green Dealu vyjednával už šéf ANO Andrej Babiš. „Zrušení Green Dealu by bylo zásadní chybou,“ řekla místopředsedkyně Sněmovny za STAN Kovářová. Lídr Motoristů sobě Turek osočil Piráty a STAN, že podporou většího využívání obnovitelných zdrojů pomáhají Číně. Bartoš i Kovářová protestovali a kategoricky nesouhlasili. Plaga ocenil, že se i vláda probudila a snaží se něco dělat tím, aby nové emisní povolenky nedopadly vážně na občany. „Chci být pozitivní. Mám pocit, že si všichni uvědomujeme, že je to závažný problém,“ řekl Plaga. Středočeský kraj je největší v Česku, ve Sněmovně má nyní 26 zástupců. Pro strany a hnutí tak bude výsledek v tomto kraji obzvláště důležitý. Volby do Sněmovny by podle nejnovějšího průzkumu STEM pro CNN Prima News v září vyhrálo hnutí ANO se ziskem 31,3 procenta hlasů. Druhá by skončila koalice SPOLU s 20,2 procenta. Do Sněmovny by se dostalo ještě SPD s 12,5 procenty podporu, Piráti a STAN s 10 procenty, hnutí Stačilo! se 7,4 procenty a Motoristé sobě, kteří mají šanci na 6 procent hlasů. Piráti podle analytiků STEM dokázali předstihnout Starosty a vyšplhali se už na čtvrtou příčku.", "images": 0, "disc": 154, "tags": ["Volby do Poslanecké sněmovny 2025", "Tomio Okamura", "Věra Kovářová", "Rusko", "Robert Plaga", "Donald Trump", "SPD - Svoboda a přímá demokracie - Tomio Okamura", "Poslanecká sněmovna Parlamentu ČR"]}
{"title": "V centru Brna byly slyšet výstřely. Jde o taktické cvičení, uklidňovala policie", "time": "2025-09-15T19:08:00+02:00", "content": " Taktické cvičení složek IZS Divadlo 2025 skončilo kolem 21:15, oznámila policie. Pohyb osob v oblasti, stejně jako provoz, jsou už opět bez omezení a postupně se vrací do normálu. „V centru Brna, především poblíž Janáčkova divadla, se nyní pohybuje větší množství policejních hlídek a techniky,“ uvedla policie v pondělí krátce před sedmou hodinou. „V budově se pohybuje aktivní střelec a jsou slyšet výstřely, jedná se ale o taktické cvičení a občanům nehrozí nebezpečí,“ dodala v upozornění. Upřesnila, že kolemjdoucí a řidiči se mají řídit pokyny policistů. V některých ulicích omezila průjezd i průchod. „Nevyžadujte vstup do prostoru, který, byť se jedná o cvičení, může být nebezpečný,“ uzavřela policie. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 11, "tags": ["Zprávy z Brna-města a okolí", "Zprávy z hlavního města Prahy", "policie"]}
{"title": "Někdo nedal přednost. Při srážce aut na křižovatce se zranilo pět lidí", "time": "2025-09-15T20:40:00+02:00", "content": " „Nehoda se stala v křižovatce a příčinou bylo pravděpodobně nedání přednosti,“ uvedl mluvčí policie Bohumil Malášek. U nehody zasahovali i hasiči, jedno z vozidel zůstalo po střetu obrácené na střechu. Vyprošťovat však nikoho nemuseli. Silnice byla po dobu úklidu následků nehody uzavřená, komplikace v dopravě však nenastaly. Jde o silnici druhé třídy a místo nehody bylo možné bez větších problémů objet jinudy. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 0, "tags": ["Zprávy z Brna-venkova a okolí", "silnice", "havárie", "Újezd u Brna", "Brněnsko", "Sokolnice"]}
{"title": "Bulharsko zadrželo Rusa kvůli masivnímu výbuchu ledku v Bejrútu před pěti lety", "time": "2025-09-15T20:38:00+02:00", "content": " S odkazem na libanonské úřady o zatčení informovala agentura AP, Bulharsko však informaci nekomentovalo. Podle agentury AP bulharské úřady zadržely Igora Grečuškina na letišti v Sofii minulý týden. Grečuškin byl majitelem lodi, která náklad dusičnanu amonného převážela. Loď však už v roce 2014 měla na trase technické problémy a musela přistát v Bejrútu. Majitel lodi posléze vyhlásil bankrot a dusičnan amonný byl uložen v přístavním skladu bez náležitých bezpečnostních opatření. Libanonské úřady vydaly mezinárodní zatykač i na dalšího ruského občana a kapitána zmíněné lodi Borise Prokoševa. Masivní výbuch špatně uskladněného dusičnanu amonného, který 4. srpna 2020 otřásl přístavem v libanonské metropoli, si vyžádal na 215 mrtvých a více než 6000 zraněných. Kvůli poškozeným domům ztratilo střechu nad hlavou až 300 tisíc lidí, do pátrání se zapojili i specialisté z českého týmu USAR. Exploze měla pro zemi značné ekonomické i společenské dopady, mimo jiné přivodila pád vlády. Nový prezident Joseph Aún slíbil, že nechá výbuch v přístavu znovu nezávisle prošetřit. Libanonské úřady obnovily vyšetřování na začátku letošního roku. Kvůli explozi nebyl zatím odsouzen žádný libanonský představitel.", "images": 1, "disc": 10, "tags": ["Libanon", "Výbuch ledku v Bejrútu", "výbuch", "Bejrút", "Bulharsko", "Sofie"]}
{"title": "Babiš jako Vémola, Motoristé mají unikátní SPZ. Politici rozjeli vlastní e-shopy", "time": "2025-09-15T20:00:00+02:00", "content": " Největší pozdvižení vzbudil na konci května šéf ANO Andrej Babiš, který rozjel svůj „Sorry jako Store“. Na e-shopu prodává mikiny a trička s iniciály AB i hesly „Politika je nový swag“ či „Sorry jako“. K dostání jsou tam také župany či termohrnky. Připojte se ještě dnes a získejte:", "images": 5, "disc": 23, "tags": ["Kateřina Konečná", "Zpravodajství", "Internetové obchody", "Andrej Babiš", "Karlos Vémola", "Motoristé sobě", "Piráti - Česká pirátská strana", "Jurij Gagarin"]}
{"title": "V Grónsku začalo velké vojenské cvičení NATO. Jednotky USA se nezapojily", "time": "2025-09-15T19:49:00+02:00", "content": " „Současná bezpečnostní situace vyžaduje výrazné zvýšení přítomnosti ozbrojených sil v Arktidě a severním Atlantiku,“ uvedl dánský ministr obrany. Kromě Dánů se cvičení Arctic Light 2025 (Arktické světlo 2025) účastní i vojáci z Francie, Německa, Švédska a Norska – dohromady více než 550 příslušníků. Spojené státy se cvičení neúčastní přesto, že mají na severu Grónska leteckou základnu. V poslední době USA mimo jiné kritizovaly údajný nedostatek dánských investic do obrany Grónska. Poulsen řekl, že probíhající cvičení koordinované s grónskou vládou je „dobrým příkladem našeho společného závazku posílit schopnost ozbrojených sil postavit se hrozbám v Arktidě“. Administrativa nynějšího amerického prezidenta Donalda Trumpa se netají touhou arktický ostrov anektovat. Po svém druhém zvolení prezidentem Trump řekl, že Grónsko potřebuje, zejména pro bezpečnost Spojených států. Grónsko odpovědělo, že není na prodej a že si o své budoucnosti rozhodne samo. Na konci srpna dánská televize odhalila, že nejméně tři Američané s vazbami na Trumpa prováděli na polárním ostrově vlivové operace.", "images": 5, "disc": 19, "tags": ["Grónsko", "Spojené státy americké", "NATO", "Donald Trump", "Arktida"]}
{"title": "Babiše už ne! skandovala mládež. Stejní fanatici jako ten, co mě praštil, reagoval", "time": "2025-09-15T19:15:00+02:00", "content": " V Jihlavě odpoledne Babiš zakončil sérii mítinků, které měl v severozápadním koutu Vysočiny. Po Ledči nad Sázavou, Světlé nad Sázavou a Havlíčkově Brodě měl den vrcholit v Jihlavě. Na zdejším Masarykově náměstí mu doprovod dělali i další špičky ANO – Karel Havlíček a Alena Schillerová. „Babiše už ne!“ nebo „Stát není firma.“ To však předseda hnutí, jež je velkým favoritem letošních voleb, v Jihlavě slyšel. Na Vysočině šlo v tomto předvolebním období o dosud největší a nejhlasitější antidemonstraci. Občas k protestujícím skrze mezeru mezi oběma skupinami, kterou hlídali policisté z antikonfliktního týmu, pronikl někdo z tábora Babišových příznivců a došlo k několika strkanicím. „Vy jste se zbláznili?“ křičel na studenty hubený šedovlasý muž ve světlé košili, který opakovaně vrážel do jejich první řady. „A vy jste kdo? Vy s těma mladejma souhlasíte, že jo, když je nahráváte?“ zastupovala s křikem reportérovi iDNES.cz cestu starší žena a snažila se zabránit natáčení. Dvě ženy si nabraly Babišových letáků a knih plné nákupní tašky a plánovaly, že jimi podělí známé a příbuzné. Někteří teenageři stranou demonstrantů se bavili tím, že si babišovce natáčeli na mobily a vyvolávali tak krátké bezvýsledné honičky v davu. Veselí při Babišových proslovech vzbudil Rom středního věku, v Jihlavě nazývaný Černý perla. Svérázný muž je známý tím, že za nocí z vlastní vůle za pronášení květnatých monologů uklízí veřejná prostranství. Babišovi položil nepříliš srozumitelný dotaz ohledně třídění odpadu v Evropské unii. Babiš ukončil akci informacím ke shromáždění, že mítink odpůrců svolal „člověk, který je stejný fanatik, jako ten, co mě praštil“. Hlasitou demonstrací v Jihlavě skončil pondělní výjezd Andreje Babiše na Vysočinu. Už dopoledne byl v Ledči nad Sázavou, o hodinu a půl později v sousední Světlé nad Sázavou. Oba mítinky se obešly bez jakýchkoliv narušení. Účastnili se jich z drtivé většiny senioři, ve Světlé bylo i několik středoškoláků. Nikterak se ale neprojevovali. V Havlíčkově Brodě si půl hodiny po poledni na Havlíčkovo náměstí přišlo Andreje Babiše poslechnout asi sto lidí, rovněž vesměs vyššího věku. S předsedou ANO se mnozí fotili a žádali o podpisy. V diskusi Babiš opakoval, jak špatná je současná vláda a sliboval, co všechno, pokud bude vládnout, změní a zlepší. Žádného konkrétního řešení se však lidé nedočkali, na dotazy ohledně covidu pak Babiš reagoval podrážděně. Reportér iDNES.cz si všiml, že někteří senioři stihli objet všechny tři mítinky. Mezi Babišovými stoupenci patřili k nejaktivnějším, jejich potlesk byl nejvýraznější. „Ať žije Babiš,“ hlasitě zakřičeli v Ledči nad Sázavou.", "images": 5, "disc": 574, "tags": ["Havlíčkobrodsko", "Zprávy z Havlíčkova Brodu a okolí", "okres Jihlava", "Volby do Poslanecké sněmovny 2025", "Vysočina", "Andrej Babiš", "Vysočina", "Zprávy z Jihlavy a okolí"]}
{"title": "Kdo řídí válku? Izrael zažívá spor Netanjahua s armádou, popisuje reportér", "time": "2025-09-15T19:00:00+02:00", "content": " Podle Tomáše Ratnera tíží izraelskou společnost nejistota a roste napětí mezi Židy a Araby žijícími uvnitř Izraele. Napětí lze cítit i mezi jednotlivými bezpečnostními složkami. Ratner v Rozstřelu řekl, že mezi premiérem Netanjahuem a bezpečnostními složkami mohou být názorové rozdíly. „Jsme svědky toho, že šéf Mosadu nebyl pro útok na vůdce Hamásu v Kataru.“ „Přesto Netanjahu s ministrem obrany zaútočili, a to na popud kontrarozvědky Šin Bet, která tvrdila, že Hamás stejně nechce dohodu a rukojmí držená Hamásem nezíská,“ míní Ratner s tím, že přesto věří, že Izrael zůstává svobodným státem s fungujícími demokratickými pojistkami. Armáda a část bezpečnostních složek podle něj mají odlišný pohled na řešení současného konfliktu. „Určitě dochází k rozkolu mezi vládou a IDF, tedy obrannými složkami. Premiér neříká, co bude dál. Armáda si například stěžuje, že netuší, co má následovat po masivní operaci v Gaze,“ dodává reportér. Následně upozorňuje, že většina izraelských Židů věří armádě, ne politikům. „IDF podporuje přibližně 80 procent izraelských Židů. O krocích vlády ale velká část společnosti pochybuje,“ říká Ratner. Během své desetidenní cesty se Ratner dostal na jih Izraele, přímo k hranicím s Gazou. „Byli jsme na vyhlídce na Gaza City. Viděli jsme válku v přímém přenosu, několik kilometrů od nás. Byli jsme mimo jiné svědky velkého výbuchu jedné z budov, po kterém přišli čtyři vojáci o život,“ líčí cestu. Silný zážitek si odvezl i z kibucu Nir Oz. „Je to komunita, která byla nejvíce zasažena útokem Hamásu ze 7. října. Zemřela tam čtvrtina obyvatel. Mluvil jsem tam s ženou, která v kibucu přes všechny problémy stále zůstává.“ „Řekla mi, že by znovu pomáhala nemocným Gazanům, a to navzdory tomu, co se stalo na podzim 2023. Věří, že je možné, aby vedle sebe žili Arabové s Židy,“ říká reportér. Izrael podle Ratnera čelí mnohonásobnému ohrožení. Na severu je to libanonský Hizballáh, na jihu Hamás. Z Jemenu útočí šíitští povstalci Húsíové. „Sýrie jako reálná hrozba nefunguje, jsou oslabeni občanskou válkou.“ „Hlavním hybatelem je Írán a šíitské milice,“ konstatuje reportér. Rozdíly jsou i ve vnímaní hrozby. „Když raketa přiletí z Jemenu, lidé jsou klidnější. Když od Íránu, je to okamžitá panika.“ Jak přísné jsou kontroly na izraelských hranicích pro turisty? Jaká je reálná situace s humanitární pomocí v Gaze? A dojde k invazi Izraele na Západní břeh Jordánu? I na to odpovídal v Rozstřelu Tomáš Ratner.", "images": 6, "disc": 10, "tags": ["iDNES TV - Podcasty", "Izrael ve válce", "Pásmo Gazy", "Rozstřel", "Rozstřel", "Izrael", "Benjamin Netanjahu", "válka"]}
{"title": "V Česku se během týdne ochladí. O víkendu přijde babí léto s teplotami nad 25 °C", "time": "2025-09-15T06:45:00+02:00", "content": " Teplý ráz počasí vydrží i na začátku příštího týdne, pak se teploty vrátí do průměrných nebo slabě nadprůměrných hodnot kolem 20 stupňů Celsia, uvedli v pondělí meteorologové v dlouhodobém výhledu na nadcházející čtyři týdny. „První polovina bude dynamičtější a proměnlivější, od čtvrtka ale začne být počasí stabilní, postupně slunečné a velmi teplé. Na víkend se výrazně oteplí a teploty se dostanou místy i nad letních 25 stupňů Celsia,“ uvedl ČHMÚ. V pondělí bylo více oblačnosti i přeháněk v Čechách, zatímco na Moravě a ve Slezsku panovalo většinou slunečné počasí beze srážek. Výjimečně se mohly objevit i bouřky, hlavně k večeru. Denní maximální teploty se dostaly na 19 až 24 stupňů Celsia. V noci na úterýmeteorologové očekávají polojasno až skoro jasno, v Čechách zpočátku přechodně až zataženo a místy přeháňky. V jihovýchodní polovině území během noci přibývání oblačnosti a místy déšť nebo přeháňky, ojediněle bouřky. Nejnižší teploty 16 až 12 °C, na západě a severu kolem 10 °C. V úterý přes denbude zpočátku v Čechách polojasno až skoro jasno, na Moravě a ve Slezsku oblačno až zataženo, na jihovýchodě ráno místy s doznívajícím deštěm. Postupně oblačno až polojasno a ojediněle přeháňky, zejména na horách. Nejvyšší teploty 17 až 21 °C. Ve středumeteorologové očekávají oblačno až zataženo, místy přechodně polojasno. Odpoledne a večer zejména v Čechách místy déšť nebo přeháňky. Nejnižší noční teploty 12 až 8 °C. Nejvyšší denní teploty 14 až 18 °C, na jihu Moravy až 20 °C. Ve čtvrtekbude oblačno až zataženo, místy občasný déšť. Během dne ubývání deště i oblačnosti. Nejnižší noční teploty 13 až 9 °C. Nejvyšší denní teploty 19 až 23 °C. V pátekbude jasno až polojasno, na severu a severovýchodě území zpočátku až oblačno a ojediněle slabý déšť. Ráno ojediněle mlhy. Nejnižší noční teploty 15 až 10 °C. Nejvyšší denní teploty 21 až 26 °C. O víkendu meteorologové očekávají příchod babího léta, tedy jasného až polojasného počasí s nejvyšší denní teplotou mezi 22 až 27 °C. Do konce září a v první dekádě října by teploty měly být celkově nadprůměrné. V příštím týdnu se budou maxima v průměru pohybovat ještě kolem 20 stupňů, začátkem října už klesnou pod tuto hranici a výrazně chladnější budou i noci. Zatímco uplynulý týden byl na srážky bohatý a částečně vylepšil podmínky půdního sucha, tento týden bude opět spíš srážkově chudší. Pršet má především v jeho první polovině, pak se objeví spíše ojedinělé přeháňky. V následujících třech týdnech se srážky vrátí opět k hodnotám běžným pro toto období roku. Nejvíc pršet má podle měsíční prognózy na začátku října.", "images": 2, "disc": 0, "tags": ["Česká republika", "babí léto", "stupeň Celsia", "Aktuální počasí a jeho předpověď", "Slezsko", "Český hydrometeorologický ústav"]}
{"title": "Hlučící kaliči ustoupí těm, kteří tam bydlí. Kladno rozšířilo noční klid do dalších ulic", "time": "2025-09-15T18:33:00+02:00", "content": " V okolí podloubí si obyvatelé hlavně v pozdních večerních hodinách pravidelně stěžovali na hluk a další negativní chování lidí, kteří se v podloubí setkávají. „V loňském roce zde městská policie evidovala 800 událostí, letos už jich máme přes 1200, a to je teprve září. Nejsem přívržencem obdobných omezení a těchto vyhlášek, ale v tomto případě jde o naprostou nezbytnost,“ uvedl kladenský primátor Milan Volf (Volba pro Kladno). Vyhláška začne platit 3. října a týká se území vymezeného nárožími ulic Čs. armády – Vančurova, Vančurova – Průchova, Průchova – Štechova a propojovacího chodníku mezi ulicemi Štechova a Čs. armády. Už dříve začala vyhláška platit například pro lokality u náměstí Jana Masaryka, v okolí Unhošťské ulice, na třídě T. G. Masaryka a v několika dalších.", "images": 2, "disc": 5, "tags": ["Zprávy z Kladna a okolí", "noční klid", "Jan Masaryk", "Milan Volf"]}
{"title": "Stát zajistil rozsáhlý Ludvíkův majetek i peníze, které na účty teprve dorazí", "time": "2025-09-15T17:59:00+02:00", "content": " Žalobkyně Ludvíkovi zajistila mimo jiné rodinný dům a další pozemky, ale také účet vedený na jméno jeho ženy. Zajištění se týká nejen peněz, ale i cenných papírů nebo podílových listů. „Zajištění se vztahuje i na peněžní prostředky, které na portfoliový účet dodatečně dojdou,“ uvedla podleserverustátní zástupkyně Zdeňka Pavlásková v dokumentu, který byl vložen do katastru nemovitostí. Ludvík je nyní ve vazbě déle než půl roku. S postupem žalobkyně nesouhlasí. „Zajištění majetku nemá relevantní důvod, žádná škoda reálně nevznikla i přes snahu to tvrdit. Byla proti tomu podána stížnost,“ sdělil Seznam Zprávám Monsport. Již delší dobu je obstaven také majetek Ludvíkova bývalého náměstka Pavla Budinského, který je v motolské kauze rovněž obviněný. Podle serveru žalobkyně v dokumentu uvedla, že Ludvíkovi zajistila majetek kvůli způsobené škodě, kterou vyčíslila ministerstva zdravotnictví, financí a životního prostředí na více než 1,2 miliardy korun. Tato částka odpovídá výši zakázky na rekonstrukci Modrého pavilonu v Motole, kterou získala společnost Geosan Group. Kriminalisté tvrdí, že Ludvík a Budinský se nechali uplácet od různých dodavatelů nemocnice, kteří zajišťovali nejen stavební zakázky, ale i úklidové služby či řemeslnické práce. Odevzdávání části peněz bylo údajně předem dohodnutou podmínkou pro platnost příslušných smluv. Mezi stíhanými jsou i dva představitelé stavební firmy Geosan Group – bývalý generální ředitel a spolumajitel Luděk Kostka a obchodní ředitel firmy Ivan Havel. Právě oni podle policie dojednávali s Ludvíkem a Budinským dotační podvod. Obviněný je rovněž advokát Miroslav Jansta, který byl na začátku srpna propuštěn z vazby. Podle policie pomáhal Ludvíkovi a Budinskému s praním špinavých peněz. Ludvík i Budinský zůstávají ve vazbě, jejich stížnosti pražský městský soud zamítl. U Ludvíka soud vyhověl státní zástupkyni a rozšířil vazební důvody vedle obavy z útěku i o obavu z pokračování v trestné činnosti.", "images": 1, "disc": 40, "tags": ["Miloslav Ludvík", "peníze", "Pavel Budinský", "Geosan Group"]}
{"title": "Česká vzdušná posila proti Rusku je v Polsku. Vrtulníky mohou drtit i obrněnce", "time": "2025-09-15T17:54:00+02:00", "content": " Vrtulníková jednotka podle armády slouží pro speciální operace a v Polsku bude působit po několik měsíců. „Jejím cílem bude podpořit přítomnost NATO v regionu a zároveň posílit kapacity polských ozbrojených sil,“ popsala na svém webu. „Plníme slib, který jsme našemu blízkému spojenci dali. Naši vojáci už jsou v Polsku a jsou připraveni podílet se na posílení ochrany vzdušného prostoru na východní hranici Polska,“ vyjádřila se také ministryně obrany Jana Černochová (ODS). Sousední stát o dnes poskytnutou vojenskou techniku z Náměště nad Oslavou požádal minulý týden po telefonátu Černochové s jejím polským protějškem Wladyslawem Kosiniak-Kamyszem. Polsko minulý týden v noci na středu zaznamenalo 19 narušení svého vzdušného prostoru ruskými drony. Černochová proto už v neděli předeslala, že se počítá s vysláním až 150 českých vojáků maximálně na tři měsíce. „Přítomnost vrtulníkové jednotky v této zemi představuje důležitý krok v rámci alianční spolupráce a potvrzuje připravenost České republiky aktivně přispívat k zajištění bezpečnosti v regionu,“ sdělil šéf Velitelství pro operace AČR Václav Vlček. „Vzhledem ke schopnosti nést i protitankové řízené střely nebo neřízené rakety může ničit obrněnou techniku, polní opevnění i plošné cíle,“ uvádí armádní web v popisu poskytnutých vrtulníků Mi-171Š. Vrtulníková jednotka v Polsku již v posledních letech působila, mimo jiné se její příslušníci zapojili do pomoci při povodních, které Polsko i Česko zasáhly loni v září. Vyslání vojáků umožňuje aktuální mandát na působení sil a prostředků ministerstva obrany na roky 2025 a 2026, který loni schválil Parlament. Mandát umožňuje posílit obranu východní hranice Severoatlantické aliance, kde může působit až 2000 českých vojáků. Aktuálně čeští vojáci v rámci tohoto mandátu operují na Slovensku, v Litvě a v Lotyšsku.", "images": 3, "disc": 62, "tags": ["Polsko", "NATO", "Rusko", "Jana Černochová", "Česká republika"]}
{"title": "Z Pásma Gazy chce udělat místo, kde nelze žít, obvinil katarský emír Izrael", "time": "2025-09-15T17:40:00+02:00", "content": " Summit se koná v reakci na izraelské údery, které řada arabských zemí odsoudila. Katarský emír uvedl, že Izrael ve skutečnosti nezajímá osud lidí držených Hamásem rukojmí v Pásmu Gazy a jeho cílem je „zaručit, že v Pásmu Gazy nebude možné dále žít“. „Když se někdo tak soustavně a pečlivě chystá zabít stranu, se kterou jedná, tak míní zmařit jednání,“ poznamenal emír. „Když tvrdí (Izraelci), že usilují o osvobození rukojmích, tak je to čistá lež,“ uvedl Sání. Podle něj Izrael vnímá rozhovory, které Katar zprostředkovává spolu s USA a Egyptem, pouze jako „součást války“. Katarský emír dále řekl, že izraelský premiér Benjamin Netanjahu „má sen proměnit arabský region v izraelskou sféru vlivu, což je nebezpečná iluze“. Silná kritika Izraele zaznívá na summitu i od dalších účastníků. Egyptský prezident Abdal Fattáh Sísí řekl, že Izrael překročil svými údery na Katar všechny meze. „To co, se nyní děje, brání mírové budoucnosti, ohrožuje vaši bezpečnost a bezpečnost lidí v regionu, klade další překážky možnostem uzavřít další mírové dohody a dokonce narušuje ty, které již existují,“ uvedl egyptský prezident. Jordánský král Abdalláh II. vyzval státy, aby se dohodly „na praktických řešeních, která by reagovala na extrémní izraelskou vládu“. Na pondělní summit svolaný v reakci na izraelské údery přijela řada vládců v regionu. Podle agentury AP na summit přijeli například saúdskoarabský korunní princ Muhammad bin Salmán, turecký prezident Recep Tayyip Erdogan či íránský prezident Masúd Pezeškján. Představitel amerického ministerstva zahraničí potvrdil agenturám předchozí zprávy tisku, že do Kataru v úterý přicestuje šéf americké diplomacie Marco Rubio, který je nyní na návštěvě v Izraeli. Spojené státy jsou spojencem Izraele i Kataru a údery na katarské území označily za nešťastný incident a ve společném prohlášení členů Rady bezpečnosti OSN odsoudily narušení katarské suverenity. Rubio dnes v Jeruzalémě řekl, že Izrael má neotřesitelnou podporu USA ve válce v Pásmu Gazy.", "images": 6, "disc": 32, "tags": ["Dauhá", "Izrael ve válce", "Izrael", "Pásmo Gazy", "Katar", "Spojené státy americké", "Marco Rubio"]}
{"title": "Vyzvedli korunovační klenoty, ale jeden z důležitých klíčníků nečekaně chyběl", "time": "2025-09-15T13:31:00+02:00", "content": " Premiér Fiala dnesjel do Moravskoslezského kraje. Společně s ním se předvolebních setkání účastní i ministr financí a krajský volební lídr Zbyněk Stanjura. Ze svatovítské katedrály hradní stráž korunovační klenoty po zhruba půl hodinové ceremonii přenesla na Pražský hrad. První dva dny si svatováclavskou korunu, jablko a žezlo ve Vladislavském sále Pražského hradu mohou prohlédnout školáci, veřejnosti se výstava otevře ve čtvrtek. Letos se navíc návštěvníci seznámí i s osudem klenotů za druhé světové války. Naposledy si korunovační klenoty zájemci mohou prohlédnout v pondělí 29. září. Loni tak učinilo celkem 46 609 návštěvníků. Vstup na výstavu je zdarma. Otevřeno je vždy od devíti do sedmnácti hodin. „Klenoty vystavujeme, z rozhodnutí pana prezidenta, každý rok. Jedná se o symbol české státnosti, proto by měl mít každý šanci si jej prohlédnout. Bez front. Koncept výstavy obměňujeme, abychom vždy nabídli nový pohled a dosud méně známé souvislosti. Letos nás inspirovalo výročí osmdesáti let od konce druhé světové války, jejíž dopady se samozřejmě nevyhnuly ani těm nejpřísněji střeženým pokladům,“ uvádí kulturní a programová ředitelka Pražského hradu Veronika Wolf. Klenoty lze z Korunní komory, kde jsou dlouhodobě uschovány, vyjmout jen v případě, že se sejde všech sedm klíčníků. Těmi jsou prezident, premiér, předsedové Senátu a Sněmovny, pražský arcibiskup, pražský primátor a děkan Metropolitní kapituly svatého Víta v Praze. Letos tak výstava, která nese název České korunovační klenoty: Poklad v temnotě, návštěvníkům přiblíží, jaký byl osud královských insignií za druhé světové války. „Lidé se při návštěvě Vladislavského sálu seznámí například s takřka detektivním příběhem o přísně utajovaném převozu vzácného nákladu, tedy královských insignií, na Slovensko v roce 1938 i jeho urychleném návratu zpět do Prahy,“ popisuje kurátorka výstavy a vedoucí Archivu Kanceláře prezidenta republiky Lucie Večerníková. Návštěvníci uvidí také fotografie z doby, kdy měl část klíčů od Korunní komory v držení zastupující říšský protektor Reinhard Heydrich nebo nákres komory, v níž byly klenoty zazděny v době hrozby leteckého bombardování Prahy. Chybět nebude ani dubová bedna vyrobená pro transport korunovačních klenotů, podpisová razítka Emila Háchy nebo jeden z nejzásadnějších dokumentů dané doby – originál protokolu z jednání prezidenta Emila Háchy s Adolfem Hitlerem v Berlíně v předvečer vyhlášení protektorátu. Vystavované předměty pochází z Archivu Kanceláře prezidenta republiky a ze sbírek Správy Pražského hradu. O architektonické řešení výstavy se letos postaralo studio Evy Jiřičné. Koncept propojuje úctu ke státním symbolům s moderními výstavnickými technologiemi. Dramatický vývoj zobrazovaných událostí je evokován výraznou formou a barevnými kontrasty. Expozice je rozdělena do šesti tematických kapitol. Svému účelu korunovační klenoty naposledy sloužily 7. září 1836, kdy byl inaugurován českým králem Ferdinand Dobrotivý. Jeho nástupce František Josef I. ani poslední rakouský panovník Karel I. korunováni nebyli. Královská koruna, jablko a žezlo budou od čtvrtka 18. do pondělí 29. září od 9 do 17 hodin vystaveny ve Vladislavském sále Pražského hradu. Návštěvníci mohou přicházet na výstavu z Hradčanského náměstí brankou do Jižních zahrad a pokračovat přes Býčí schodiště až na III. nádvoří do Starého královského paláce. Na trase jsou k dispozici toalety, drobné občerstvení i šatna. Lidé na invalidním vozíku (při prokázání se platným průkazem ZTP či ZTP/P, s jednou osobou doprovodu) se na výstavu dostanou přímo ze III. nádvoří. Tradice vystavování korunovačních klenotů sahá do první republiky. První veřejná expozice se konala v roce 1929 při příležitosti 1000. výročí smrti svatého Václava. Klenoty byly zpřístupněny i po druhé světové válce v roce 1945, dvakrát v 50. letech, v přelomovém roce 1968 i za normalizace. Od vzniku samostatné České republiky do loňska byly klenoty vystaveny osmkrát – dvakrát za prezidentů Václava Havla a Václava Klause a čtyřikrát za Miloše Zemana. Současný prezident Petr Pavel loni rozhodl, že výstava klenotů bude každý rok.", "images": 6, "disc": 156, "tags": ["výstava", "Pražský hrad", "Česká republika", "Druhá světová válka", "Emil Hácha", "Petr Fiala"]}
{"title": "Premiér Fiala přijel na Ostravsko. Táhni na Západ, pokřikovali na něj lidé", "time": "2025-09-15T17:22:00+02:00", "content": " Na frýdecko-místeckém Antonínově náměstí se sešli příznivci i odpůrci koalice SPOLU, dorazily zhruba tři stovky lidí. Mítink se odehrával v hlučné atmosféře, zhruba desetiminutový projev Petra Fialy téměř nebylo slyšet. „Zrádce Fiala! Táhni na Západ! Ukrajinský fašisto,“ nebrali si servítky odpůrci současného premiéra. Další část účastníků předsedu vlády naopak podporovala. Lidé pokřikovali, bučeli a pískali, objevily se i menší strkanice. „Zvu své příznivce i odpůrce k volbám,“ nedal se Fiala a pokračoval: „Nejhorší, co by se mohlo České republice stát, je kdyby zvítězil Babiš, Okamura a Konečná.“ Poté zamířil do Ostravy, kde jej čekalo setkání s voliči v ostravském obvodu Jih. Tam se na mítink přišlo podívat odhadem 500 lidí. Velká část z nich byli odpůrci současné vlády a dávali to hlasitě najevo. Někteří přijeli i z Frýdku-Místku. Zjevně tedy cestující po mítincích a snaží se projevy premiéra přerušit vuvuzelou a trubkou, zhodnotil situaci na místě reportér iDNES.cz. Mítink premiéra Petra Fialy a koalice SPOLU v lokalitě Ostrava-jih. (15. září 2025) „I vy co protestujete, přijďte za mnou, odpovím, na co chcete,“ řekl premiér Fiala. Reakcí byl pískot a skandování „Vlastizrádce Fiala, táhni na Západ a na Ukrajinu,“ křičeli odpůrci. Mají transparenty připomínající aféru dozimetr a skutečnost, že Fialova vláda se chýlí ke konci. Atmosféra podle reportéra připomíná fotbalový zápas. SPOLU nemá v regionu příliš dobré vyhlídky. Podle průzkumů veřejného mínění se totiž pravidelně umisťuje daleko za hnutím ANO a dokonce i za SPD. Objevují se i hlasy, že by populární Monika Brzesková měla být krajskou jedničkou a vystřídat Zbyňka Stanjuru.", "images": 5, "disc": 672, "tags": ["Zprávy z Frýdku-Místku a okolí", "Moravskoslezský kraj", "Zprávy z Opavy a okolí", "Zprávy z města Ostravy a okolí", "Volby do Poslanecké sněmovny 2025", "Petr Fiala", "západní svět", "okres Ostrava-město"]}
{"title": "Soukalová vyhrála nad exmanželem. Musí jí vrátit miliony i lampičku a zrcadlo", "time": "2025-09-15T17:00:00+02:00", "content": " Svatba se konala v květnu 2016 po dvouletém vztahu, v romantickém prostředí nedostavěného gotického chrámu v Panenském Týnci. O čtyři roky později ale následoval rozvod. Bez předmanželské smlouvy se obě strany k dohodě o majetku dostaly až po dlouhém soudním procesu. Podle Blesku bude Petr Koukal vyplácet bývalé manželce dohodnutou částku ve čtyřech splátkách. Poslední, ve výši 4,25 milionu korun, má být uhrazena nejpozději do 31. října 2025. Součástí dohody nejsou jen nemovitosti a finance, ale i některé osobní předměty, které zůstaly v domě. „Já jsem z toho domu odešla v jedné mikině a v džínách a neměla jsem vůbec nic. Když jsem přišla zpátky, tak byly vyměněny všechny kódy od domu a já jsem do toho domu od té doby neměla přístup i přesto, že jsem tam měla veškeré osobní věci,“ popsala Blesku náročné období Soukalová, se kterým jí musel pomoci až právník. Soudní cestou tak získala zpět například kulaté zrcadlo v mosazném rámu nebo lampičku ve tvaru ruky držící žárovku. Z rozsáhlého společného majetku připadla Petru Koukalovi mimo jiné luxusní vila v blízkosti Brd a několik stavebních parcel. Gabriela Soukalová získala dvě nemovitosti v Bedřichově, včetně rodinného domu jejích rodičů. Manželé si také rozdělili dva pražské lofty, každý v hodnotě přes devět milionů korun. Podle Soukalové se jí už před svatbou ozývali lidi, ať si na svého partnera pozor. „Ne jeden nebo dva, ale desítky. Vyprávěli mi, koho podvedl, s kým spal,“ uvedla v dokumentu Pravda se pořád vyplatí. Nikdo z okolí jí prý partnera moc neschvaloval. Přesto šla do vztahu naplno: „Petr byl první, u koho se zdálo, že o mě nemá takový zájem jako ti ostatní. Asi právě to mě začalo bavit. A bezhlavě jsem se zamilovala. Přestože jsem z něj na začátku neměla úplně dobrý pocit. Ale nechala jsem se nějakým způsobem omámit a svou intuici jsem úplně přestala vnímat.“ Jak uvedla, skutečnost se začala projevovat až později. „Začala jsem si všímat, že věci nejsou tak, jak se zdály. Počínaje tím, že mě manžel jako všechny svoje partnerky podváděl, to bych ještě asi dokázala zvládnout, konče tím, že jsem začala mít pochybnosti o tom, kam odešla spousta mých finančních prostředků z účtů anebo ze společných investic. Na naléhání okolí jsem sundala růžové brýle.“ Zatímco Soukalová o svém vztahu mluví otevřeně, Petr Koukal se drží zpět. „V momentě, kdy má bývalá žena začala před třemi lety pravidelně plnit mediální prostor lživými vyjádřeními týkajícími se důvodů a okolností našeho rozvodu prostřednictvím svého tehdejšího právního zástupce, senilního alkoholika JUDr. Ortmana, jsem se zařekl, že se nikdy nesnížím k tomu, abych se jakkoliv veřejně vyjadřoval nejen k těmto účelovým výrokům, ale i k celé situaci,“ uvedl loni pro Blesk s tím, že mu připadá velmi nedůstojné řešit tyto záležitosti veřejně a nevidí v tom žádný smysl.", "images": 2, "disc": 109, "tags": ["Gabriela Soukalová (Koukalová)", "Zrcadlo", "Petr Koukal (badmintonista)", "Rozvod", "Blesk"]}
{"title": "Rakovina, alergie i psychické potíže. Tetování ohrožuje zdraví, ukazují výzkumy", "time": "2025-09-15T17:00:00+02:00", "content": " Dánští vědci společně s kolegy z helsinské univerzity na základě údajů od téměř šesti tisíc dánských dvojčat nedávno zjistili, že u potetovaných lidí je častěji diagnostikována rakovina kůže a lymfom neboli nádorové onemocnění lymfatického systému. Tetovací barva totiž nezůstává jenom na místech, kam ji tatér umístí, ale její částečky migrují do lymfatických uzlin. Tam mohou vyvolat chronický zánět, který může časem vést k abnormálnímu růstu buněk a vzniku rakoviny. Připojte se ještě dnes a získejte:", "images": 5, "disc": 16, "tags": ["Zdraví", "Tetování", "Alergie", "Kůže", "Rakovina", "regulace", "Ministerstvo zdravotnictví ČR"]}
{"title": "Dozvuky Vuelty. Sánchez ocenil mobilizaci občanů. Podněcujete násilí, viní ho opozice", "time": "2025-09-15T16:51:00+02:00", "content": " „Samozřejmě vždy odmítáme násilí. Chováme hluboký obdiv a velký respekt k našim sportovcům a cyklistům závodu Vuelta,“ uvedl španělský premiér. „Chceme ale také vyjádřit obrovský respekt vůči španělské občanské společnosti, která se mobilizuje proti nespravedlnosti a poklidně hájí své přesvědčení,“ doplnil Sánchez. Socialistický premiér, který dlouhodobě kritizuje současnou izraelskou vládu, doplnil, že Izrael by se neměl účastnit „žádné mezinárodní soutěže, zatímco barbarství v Gaze pokračuje“. Odkazoval tak na pokračující ofenzivu v Pásmu Gazy, která začala po útoku teroristického hnutí Hamás na Izrael v říjnu 2023. Ozbrojenci tehdy zabili na 1 200 lidí a dalších 251 unesli. Podle údajů ministerstva zdravotnictví v Gaze, které ovládá Hamás, při izraelské ofenzivě zahynulo více než 64 800 Palestinců. Údaje úřadů v Gaze nerozlišují mezi ozbrojenci a civilisty. OSN tyto statistiky považuje za spolehlivé a uvádí, že většina mrtvých jsou civilisté. Šéf opoziční Lidové strany Alberto Núñez Feijóo označil nedělní události za „vážné činy“ a „politické násilí“. Podle něj protest ohrozil bezpečí sportovců a dalších účastníků závodu. „Předseda vlády pan Sánchez je zodpovědný za násilné činy, které by měly zahanbit každou osobu, která má starost o naši zemi,“ uvedl Feijóo, podle kterého Sánchez podněcuje „násilí mezi spoluobčany“. Ředitel závodu Javier Guillén v pondělí protesty, které vedly k přerušení 21. etapy Vuelty, odsoudil. „Myslíme, že je skvělé, že lidé používají závod k vyjádření svých názorů. Ale stejně jako respektujeme právo na protest, požadujeme také respekt k závodu a našim sportovcům,“ uvedl. Závěrečný okruh v Madridu měl peloton absolvovat celkem devětkrát. Demonstranti ale na trasu naházeli na některých místech části ochranných bariér a nakonec se jim podařilo trať zablokovat. „Asi tři kilometry před cílem znovu vnikli na silnici, což způsobilo pád několika jezdců,“ uvedl Guillén. Po ukončení závodu pokračovali demonstranti v potyčkách s policií. Vláda oznámila, že policie zatkla dva lidi a že 22 příslušníků bezpečnostních složek utrpělo při zásahu zranění. Poslední etapa závodu zůstala bez vítěze. Na celkovém pořadí to ale nic nezměnilo, poprvé v kariéře španělský závod Grand Tour vyhrál dánský cyklista Jonas Vingegaard z týmu Visma-Lease a Bike. Organizátoři Vuelty zrušili také slavnostní vyhlášení vítězů. Letošní Vuelta se potýkala s protesty propalestinských aktivistů již od začátku závodu. Už během týmové časovky v rámci 5. etapy se demonstranti pokusili zablokovat jezdcům Israel-Premier Tech cestu, v 10. etapě způsobili pád v pelotonu a 11. etapa v Bilbau byla předčasně ukončena a stejně jako dnes neutralizována. V dalších etapách se posouval cíl či krátila trasa jako například v případě čtvrteční časovky jednotlivců.", "images": 3, "disc": 31, "tags": ["Španělsko", "násilí", "Pedro Sánchez", "Vuelta", "protest", "Pásmo Gazy", "Izrael"]}
{"title": "Přišlo vaše dítě v šátku? Pokuta. Rakousko zavádí tresty pro nespolupracující rodiče", "time": "2025-09-15T16:34:00+02:00", "content": " Návrh zákona o zákazu zahalování vlasů ve školách stanoví pokuty 150 až 1000 eur (asi 3650 Kč až 24 000 Kč), pokud neuspějí jednání se žákem a jeho rodiči. Stejné pokuty se budou vztahovat i na další prohřešky, jako je odmítnutí rodičů zúčastnit se schůzek v případě vyloučení nebo podmínečného vyloučení jejich potomka ze školy. Podle dokumentu ministerstva školství by měly být za první drobné přestupky ukládány nízké tresty, ale v případech opakovaného a soustavného nedodržování pravidel by měla být udělena maximální výše pokuty. Trest lze uložit i opakovaně, což by mělo zabránit tomu, aby rodiče po jednorázovém zaplacení pokuty nabyli dojmu, že povinnosti již nemusí dodržovat. „Spolupráce rodičů je pro studijní úspěch dětí nezbytná,“ uvedl ministr školství Christoph Wiederkehr. Sankce ministr popsal jako opatření pro větší rovnost příležitostí, které by mělo přispět k zajištění kvalitní podpory pro všechny děti. Podobná opatření se zavádějí také v souvislosti s povinnou letní školní docházkou, která je plánována od příštího roku. Té se budou účastnit žáci se speciálními potřebami, především děti, které mají potíže s výukou v německém jazyce. Pokud se děti, kterým byla nařízena letní škola, nezúčastní této výuky, bude to považováno za porušení povinné školní docházky.", "images": 1, "disc": 95, "tags": ["šátek", "Školní docházka", "Rakousko", "Christoph Wiederkehr"]}
{"title": "RECENZE: Smějí se i fackují. Rychlý a další Hráči lehce naznačili zlaté časy Činoheráku", "time": "2025-09-15T16:29:00+02:00", "content": " Těžké váhy tedy stojí v pozadí myslí mnoha diváků, kteří na loni uvedenou verzi zamíří. Před režisérem Lukášem Brutovským a jeho herci tak stála docela náročná zkouška, která se jistému srovnávání asi nevyhne. Brutovský však zdejší slavné Hráče připomene jen okrajově. A to doslova, když v úplném úvodu a stejně tak úplném závěru zazní úryvek zmíněného Smočkova nastudování z roku 1982. Jinak si ale s Gogolovou krátkou hrou poradil po svém. Diváky zaujme sterilní scéna se zkoseným vstupem (Pavel Borák). Právě tudy na jeviště vstupuje Ondřej Rychlý v ústřední roli gamblera Ichareva. Rychlý jej podává jako studii vycukaného podvodníčka, kterého vidina snadných peněz a touha okrádat zcela ovládá. Svou neřest pro nekalé hraní si dovede skvěle odůvodnit, tedy především sám před sebou. V hotelu, kam dorazil, se ovšem setká s konkurencí, kterou nečekal. Utěšitel Jana Hájka, Švochněv Martina Fingera a Krugel Vasila Fridricha na tom rozhodně nejsou, co se morálky týče, o mnoho lépe a tak Icharev ve své sebezahleděnosti rád a naivně souhlasí s nápadem spolčit se a okrádat netušící boháče společně. K ději více prozrazovat netřeba. Brutovskému se v sestavě hráčů povedlo vytvořit skvělou čtveřici, která se doplňuje, překřikuje, fackuje, plácá po zádech i líbá po tvářích. Expresivní podání u jednoho stolečku s cinknutými kartami dává vzpomenout na nejlepší roky Činoherního klubu a je tak důkazem, že scéna k oslavě zvolila vhodný titul a vhodné tvůrce. Prim samozřejmě hraje Ondřej Rychlý, v pro něj až nečekaně komické roli dává vzpomenout i na komediální talent svého otce. Jeviště v podstatě patří jemu. Jediného opravdového protihráče má v Janu Hájkovi, jeho pámbíčkářský Utěšitel je prototypem slizkého devadesátkového podvodníčka v rozepnuté košili a s křížkem na krku. Fingerův Švochněv a Fridrichův Krugel bohužel takový prostor nedostávají, což je vzhledem k umu obou herců rozhodně škoda. Jako čtveřice karbaníků ale tato sestava funguje perfektně. Činoherní klub premiéra 7. září 2024 hrají: Ondřej Rychlý, Jan Hájek, Martin Finger, Vasil Fridrich, Jakub Burýšek, Viktor Zavadil, Vladimír Kratina, Jan Dlouhý, Jiří Dlouhý Ve svých rolích zaujmou i Vladimír Kratina a Jakub Burýšek, využití dvojčat Dlouhých se naopak zdá nedotažené. A bohužel stejně tak vyznívá i samotný závěr inscenace, kdy po odchodu trojice výtečníků zůstává Rychlého Icharev opět sám. Ač herec nijak neslevuje ze svého kontinuálního výkonu, představení náhle dochází dech, je předvídatelné a celkově vyznívá trochu do ztracena. Je to škoda, v prostřední části jsou totiž noví Hráči vynikajícím hereckým koncertem, skvělou oslavou výročí této legendární a stále dostatečně agilní scény.", "images": 0, "disc": 2, "tags": ["Martin Finger", "Vasil Fridrich", "Jakub Burýšek", "Vladimír Kratina"]}
{"title": "Ministerstvo zahraničí ukáže veřejnosti vzácnou pozůstalost po Janu Masarykovi", "time": "2025-09-15T11:41:00+02:00", "content": " Právě Alenka Soukup, která v Masarykově londýnském exilu jeho sbírku spravovala, dostala od Lipavského symbolicky potvrzení o nabytí českého občanství. Její otec Lumír, který byl osobním tajemníkem bývalého ministra zahraničí Jana Masaryka v době, kdy pobýval v londýnském exilu, musel většinu děl zakoupit v dražbách v roce 1949, aby cenné artefakty zachránil. „Jsem velmi šťastná, že vše, co moji rodiče opečovávali, je konečně doma,“ řekla Soukup. „Předání je nejen svědectvím o bohatství naší kultury, ale také o spojení rodiny Masaryků s předními umělci té doby, jako byl třeba Oskar Kokoschka,“ komentoval sbírku Lipavský. „Je to návrat nejen uměleckých objektů, ale také lidských příběhů,“ dodal. „Těší mě, že měl Jan Masaryk velmi blízký vztah k Londýnu. Byl jeho druhým domovem, stal se jeho exilem i místem jeho hlasu proti nacismu. Věřím, že tato sbírka zůstane symbolem našeho vzájemného vztahu,“ vyjádřil se ke slavnostnímu předání britský velvyslanec v České republice Matt Field. Výstava s názvem Immortales, očima času se uskuteční v Toskánském paláci, tedy v původním sídle ministerstva zahraničí. Sbírce dominuje například Kytice od slavného rakouského malíře Oskara Kokoschky. Ten měl s Masarykem velmi dobré vztahy a dokonce obdržel československé občanství a za pomoci Masaryka utíkal po Mnichovské dohodě do Londýna. Zajímavá je i velká historická mapa, zobrazující Moravu na konci 16. století. Ta by podle kurátorky uměleckých sbírek ministerstva Jany Peroutkové mohla platit za jedno z prvních vyobrazení tohoto území. Jan Masaryk také v Londýně rád vzpomínal na československé hlavní město. Ve sbírce je proto spousta výjevů Prahy. Výstavu pro ministerstvo připravil absolvent Vysoké školy uměleckoprůmyslové Patrik Hábl. Ten sbírky ministerstva obohatí svými díly, například novými portréty Jana Masaryka a jeho bratra Herberta. K vidění bude také ceremoniální plášť, který nebyl nikdy předtím vystaven. Výstava proběhne od 16. září do 30. listopadu.", "images": 5, "disc": 0, "tags": ["Jan Masaryk", "Ministerstvo zahraničních věcí České republiky", "Jan Lipavský (ministr)", "Londýn", "Oskar Kokoschka", "Česká republika"]}
{"title": "Výzva 2025 se musela před volbami přejmenovat. Kde kandiduje a kdo ji vede", "time": "2025-09-15T16:10:00+02:00", "content": " Karolína Kubisková je od roku 2022 zastupitelkou města Kamenice nad Lipou a v letech 2022 až 2024 byla místopředsedkyní hnutí Přísaha. Téměř rok strávila se svými dětmi v programu na ochranu svědků, když její manžel vypovídal v kauzách pražského dopravního podniku. „Naším posláním je zlepšit politickou, ekonomickou i sociální situaci v České republice,“ uvedla. Výzva 2025 „Chceme vést tuto zemi ke spravedlivějšímu uspořádání, bez zvýhodňování či znevýhodňování určitých skupin populace, chceme posilovat nejen ochranu práv, ale i naplňování osobní odpovědnosti občanů,“ říká. Cílem strany je podle ní přesvědčit voliče, že politiku lze dělat poctivě. Podle předsedkyně je Výzva 2025 občanská strana se středovou orientací. Do voleb si určila jedenáct programových bodů. Jsou to: efektivní státní hospodářská politika, rodinná politika, sociální spravedlnost, kvalitní a dostupná zdravotní péče, dostupné bydlení, fungující průmysl a energetika, podpora kvalitního vzdělávání, vědy a výzkumu, spravedlnost a boj proti korupci, vnější a vnitřní bezpečnost, potravinová soběstačnost a kvalita potravin a ochrana životního prostředí. Strana původně vznikla pod názvem Vize 2025. Na žádost Dagmar Havlové, která je zakladatelkou nadace Vize 97, byla strana přejmenována na Výzva 2025. Voliči budou o prvním říjnovém víkendu vybírat celkem z 26 politických stran, politických hnutí a koalic. Profily všech stran a hnutí najdete na volební stránce iDNES.czvolby.idnes.cznebo vevelkém přehledu kandidátů.", "images": 3, "disc": 0, "tags": ["Volby do Poslanecké sněmovny 2025", "Karolína Kubisková", "Kamenice nad Lipou"]}
{"title": "Expo v Ósace děsí černé vdovy. Odchytili už desítky pavouků, nacházejí vajíčka", "time": "2025-09-15T15:52:00+02:00", "content": " Japonská asociace pro světovou výstavu minulé úterý na stole používaném návštěvníky objevila shluk vajíček snovačky, proto se rozhodla varování vydat. Návštěvníky požádala, aby kontaktovali zaměstnance, pokud některého z těchto pavouků s výrazným oranžovým až červeným pruhem na zadečku uvidí. Od dubna, kdy výstava začala, bylo v prostorách pro oprávněné osoby nalezeno nejméně 70 snovaček. Asociace proto k hubení těchto pavouků, označovaných jako invazivní druh, už najala profesionální deratizátory. Snovačky jsou podle ósackého odboru životního prostředí aktivnější v horkých letních měsících. Nejedná se o agresivní druh, pokud se je ale člověk snaží chytit nebo se jich dotknout, mohou reagovat kousnutím. To způsobí ostrou bolest jako od vpichu jehlou, která se pak šíří po celém těle. Příznaky se mohou zhoršovat a způsobit zimnici či nevolnost, vážné komplikace jsou vzácné. Organizátoři světové výstavy Expo 2025 na začátku června upozornili na 20krát vyšší než povolené množství bakterií legionella v mořské vodě, kvůli čemuž musela být načas pozastavena vodní představení. Koncem května také nasadili insekticidy proti tisícům malých mušek pakomára, které zaplavily stěny a sloupy prostoru, kudy návštěvníci procházeli. Expo 2025 v Ósace se koná na 155hektarovém pozemku na umělém ostrově Jumešima, jemuž dominuje Grand Ring, největší dřevěná stavba na světě. Výstavy se účastní 158 zemí včetně Česka a sedm mezinárodních organizací. Akce byla zahájena 13. dubna a potrvá do 13. října.", "images": 2, "disc": 0, "tags": ["Japonsko", "světová výstava", "Ósaka", "Expo 2025"]}
{"title": "Osm miliard v ohrožení. Univerzita Karlova může přijít o dotaci na kampus Albertov", "time": "2025-09-15T15:50:00+02:00", "content": " Publico uvedlo, že univerzita může přijít o zhruba 8,3 miliardy korun. Podle dokumentu, který má Publico k dispozici, nestíhá UK dokončit obě stavby v plánované lhůtě, tedy do poloviny roku 2026. „Poskytovatel dotace se důvodně domnívá, že účastník řízení není schopen řádně a včas splnit účel dotace,“ stojí podle serveru v dokumentu ministerstva. Výstavbakampusu Albertovse podle UK zpozdila kvůli archeologickému výzkumu. Albertovský kampus je součástí kapitoly, v níž se ČR zavázala postavit zhruba 95 000 metrů čtverečních nových univerzitních pracovišť. Součástí kapitoly je i projekt vědeckého centra Mephared 2 v Hradci Králové, které spadá pod UK, a BioPharma Hubu Masarykovy Univerzity v Brně. Předpokládaný termín kolaudace Biocentra kampusu Albertov je duben 2028, informoval dříve mluvčí UK Jan Bumba. Lucká Loosová potvrdila, že ministerstvo s univerzitou zahájilo správní řízení. „Oznámení nijak nepředjímá výsledek správního řízení. Teprve v jeho rámci se budou shromažďovat podklady, ke kterým se bude moci účastník řízení vyjadřovat. V tuto chvíli tak nelze říci, jak a kdy bude správní řízení ukončeno,“ napsala. „Tento krok, pro který dle nedávno zaslaného vyjádření z Evropské komise není důvod, bude předmětem zítřejšího (úterního) jednání s panem ministrem na MŠMT. Pevně věříme, že kroky MŠMT nezapříčiní ztrátu evropských prostředků,“ uvedla v prohlášení rektorka Milena Králíčková. Dodala, že je přesvědčena, že na jednání na ministerstvu najdou společné řešení. Prostředky Národního plánu obnovy (NPO) dostává Česko z Evropské komise, a to po splnění příslušných milníků podložených například účetními a dalšími dokumenty. O penězích rozhoduje poskytovatel na národní úrovni, v tomto případě ministerstvo školství. Zástupci Univerzity Karlovy i Masarykovy univerzity posledních několik týdnů jednali s ministerstvem školství o využití peněz z NPO kvůli zpoždění výstavby kampusu na pražském Albertově. Cílem jednání bylo podle dřívějších informací najít takové řešení, které by umožnilo maximální využití peněz z NPO určených pro vysoké školy a zároveň by zajistilo pokračování výstavby tří plánovaných kampusů. Podle dřívějších informací měla být konečná dohoda o rozdělení peněz NPO potvrzena na konci srpna. Ministerstvo financí ale varovalo, že preferovanou variantu řešení považuje za vysoce rizikovou. „Ministerstvo zvažuje zahájení řízení o odnětí dotace, což považuji za logické ve chvíli, kdy se navzdory očekávání na konci srpna nepodařilo dosáhnout shody všech aktérů na řešení situace, ale dál se jedná, jak najít cestu, která by minimalizovala škody a rizika pro vysoké školy,“ sdělil minulý týden Deníku N ministr školství Mikuláš Bek (STAN).", "images": 3, "disc": 8, "tags": ["Univerzita Karlova", "Albertov", "dotace", "Česká republika", "Ministerstvo školství, mládeže a tělovýchovy"]}
{"title": "Copak je to heroin? Vězně u soudu překvapil návrh trestu za pašování léků", "time": "2025-09-15T15:48:00+02:00", "content": " „Obvinění od ledna do června 2024 fungovali jako organizovaná skupina, která neoprávněně distribuovala omamné a psychotropní látky do věznic Nové Sedlo na Lounsku a Vinařice na Kladensku,“ uvedl v obžalobě státní zástupce Jaroslav Novák. Podle spisu řídili distribuci dva vězni. Ti ostatním přidělovali úkoly, kde drogy a léky sehnat a jak je dostat za zdi káznic. Mezi pašovanými látkami byl pervitin, marihuana a syntetické opioidy v podobě léků na předpis. Do jednací síně dorazilo osm obžalovaných, dva se omluvili ze zdravotních důvodů. Soudce nařídil jednání bez jejich přítomnosti. Čtyři členy skupiny pak přivedla eskorta, odpykávají si totiž tresty ve vězení za jinou trestnou činnost. Obžalovaná přítelkyně jednoho z hlavních organizátorů popsala, že jí partner neustále volal z vězení a naléhal, aby látky obstarala. „Bála jsem se, že na mě někoho pošle, aby mě zmlátil, když to neudělám,“ uvedla. Její přítel vinu odmítl. „Jsem nevinný,“ prohlásil obžalovaný, který si nyní odpykává trest ve Valdicích. „Chtěl jsem jen tabáky,“ snažil se přesvědčit soudce. Přitom se ale podivoval nad trestem navrženým státním zástupcem: „Mám dostat šest let vězení za pašování léčiva? Vždyť to není perník nebo heroin, prodává se to v lékárnách na předpis.“ Druhý z údajných organizátorů naopak vinu přiznal. Na lécích obsahujících psychotropní látky si prý vybudoval závislost právě ve vězení. „Každý den jsem bral Subutex. Donutil jsem přítele své matky, aby to sehnal. Moje máma o tom nevěděla, nechápu, proč je obžalovaná. Prášky jsem měl jen pro sebe,“ tvrdil. Z výpovědí a odposlechů telefonátů mezi ním a jeho příbuznými však vyplývá, že léky ve věznici prodával i dalším vězňům. Skupina se dostala do hledáčku kriminalistů poté, co se v jedné z věznic zjistilo, že někteří vězni užívají zakázané látky. Kriminalistům a Vězeňské službě se pak podařilo zachytit tři zásilky. Vinu při prvním jednání přiznalo šest lidí. Obžalovaným hrozí trest odnětí svobody v rozmezí od dvou do deseti let. Hlavní líčení bude pokračovat v listopadu.", "images": 5, "disc": 4, "tags": ["Zprávy z Loun, Žatce a okolí", "Ústecký kraj", "Heroin", "drogy", "Věznice", "Lounsko", "Nové Sedlo"]}
{"title": "Po povodni a teď. Fotky ukazují, jak vesnice opravila škody. Lidé se ale stále bojí", "time": "2025-09-15T15:47:00+02:00", "content": " Pro místní to byly dny plné strachu, nejistoty, velkých škod, ale i pomoci a solidarity. Rok po ničivé povodni je většina škod opravených, lidé mezitím hledají řešení, jak podobným událostem předejít. První červencová povodeň byla blesková, způsobená prudkými letními srážkami. Rozvodněné přítoky potoka Racková a spláchnutá půda z okolních polí zatopily sklepy a přízemí některých domů. Bahno se valilo do ulic a zkomplikovalo dopravu. Obec se s následky dokázala vypořádat poměrně rychle a lidé věřili, že šlo o ojedinělou událost. Jenže sotva stačili opravit škody, přišla zářijová povodeň, která byla ještě horší. Druhá povodeň přišla 15. září. Tentokrát záplavová vlna přitekla z výše položených obcí proti proudu. Prudký déšť tehdy trval nepřetržitě celé hodiny. Voda z potoka se dostala do ulic a zaplavila domy, v některých ulicích sahala až do výšky jednoho a půl metru. Co se obci podařilo po červencové povodni opravit a obnovit, bylo zase pryč. Navíc škody byly ještě o dost větší. Už po povodních v roce 1997 došlo k některým opatřením, které měly řádění vody zabránit. Na přívaly vody způsobené lokálními výkyvy počasí vloni v září ale nestačily. Došlo k přetečení retenční nádrže nad Lechoticemi a poldru nad sousedními Mysločovicemi. „Vždy tu nějaké menší povodně byly, na to jsme zvyklí. Ale co přišlo loni v září, to jsem za svých 49 let nezažila a doufám, že mě nic podobného už nikdy nepotká. Nevím, jaká opatření by proti takové mase vody mohla zafungovat,“ zavzpomínala starostka Sazovic Michaela Vajdíková. Vážně poškozeno bylo asi 70 domů, tedy skoro 40 procent obce. Výška vody v některých ulicích dosahovala až metr a půl. Vybavení domácností, jako nábytek, lednice, pračky nebo kotle byly zničené vodou. Pomoc přicházela okamžitě. Do terénu vyrazili hasiči i dobrovolníci, sousedé si navzájem podávali pomocné ruce a spolupracovali při úklidu. Obecní úřad koordinoval odvoz sutin a bahna, kraj nabídl finanční podporu. Podle manželů Káňových, kteří žijí v domě postaveném vlastními silami, voda přišla v minulosti už několikrát, ale nikdy nebyla tak vysoko jako loni v září. Pocit bezmoci umocňovala skutečnost, že během necelých dvou měsíců museli všichni znovu procházet stejným úsilím: vyklízet, sušit, čistit a zajišťovat základní provoz domácností. Zasažen byl i obecní majetek. Tělocvična základní školy byla mimo provoz, stejně jako tenisové kurty a další sportoviště nebo most přes potok. „Jen opravy na obecním majetku a nákupy toho, co odnesla voda, jsme vyčíslili asi na 10 milionů. Opraveno máme 90 procent škod. Chybí dokončit zničenou lávku. Chystáme výběrové řízení a snad na začátku příštího roku začneme se stavbou,“ upřesnila starostka. Voda hodně poničila i zdejší sportovní areál s hřišti a koupalištěm. To se podařilo do začátku letní sezony vyčistit a zprovoznit. „Pracovníci obce jeli na plné pecky a do začátku června jsme dali areálu do pořádku, bohužel návštěvnosti letošní prázdniny kvůli chladnému počasí příliš nepřály,“ posteskla si. Některé problémy zůstávají otevřené, například s pojištěním. Mnozí obyvatelé jej sice měli, ale protože jejich domy leží v záplavové zóně, dostali jen částečné odškodnění. Lidé si také musejí dávat pozor na to, že pojišťovny mohou mít záplavová území stanovena jinak, než stát. Zkušenost z loňského léta a podzimu ukazuje, že klimatické extrémy jsou stále častější a že nelze spoléhat na to, že „tak velká voda“ už znovu nepřijde. Extrémní srážky budou podle meteorologů pravděpodobně stále častější, a tudíž obec a státní správa musí přemýšlet nejen o opravách, ale o také preventivních řešeních. Obyvatelé i vedení obce proto doufají, že se podaří prosadit opatření, která podobným pohromám do budoucna zabrání nebo alespoň zmírní následky. „Nerada na ty události vzpomínám, stejně jako obyvatelé naší vesnice. Vlastně celého našeho mikroregionu, kterého se to týkalo. Snažíme se řešit protipovodňová opatření, ale nejde to zdaleka tak rychle, jak jsme si představovali,“ řekla Vajdíková. Zatím došlo jen k vyčištění koryta potoka od nánosů. Odtoková studie je další věc, kterou řeší pracovní skupina, jež se zabývá chystanými protipovodňovými opatřeními v regionu. Její činnost koordinuje Zlínský kraj, členy jsou i zástupci Lechotic, Mysločovic, Rackové a Sazovic. Jde o obce nejvíce zasažené loňskými povodněmi. „Shodli jsme se, že prvním důležitým krokem je vypracování studie odtokových poměrů. Na jejím základě bude možné navrhnout vhodná protipovodňová opatření typu suchých poldrů nebo rozlivových území, která nám pomohou ochránit obecní i soukromý majetek a minimalizovat škody,“ vysvětlila krajská radní pro životní prostředí a zemědělství Renata Prchlíková. Jenže vypracování studie zabere rok a půl. Teprve pak se začnou plánovat případná nová opatření. Mnohým to připadá jako příliš dlouhá doba. V lidech je stále strach. Zvlášť když začne trochu víc pršet. „Lidé chodí na úřad a ptají se, kdy se začne něco dít,“ zmínila starostka Sazovic. Někteří si na vlastní pěst staví betonové zídky, které mají odvést vodu od jejich domů a pozemků. To je ale podle odborníků problém. Může to sice ochránit jejich majetek, zrychlí to průtok na jednom místě, ovšem zároveň to způsobí zaplavení jiných míst, třeba hned u sousedů. Co dalšího může udělat obec? „Snad jen zkapacitnit průtok pod mosty tím, že je zvedneme výš. Uvidíme, co nám řeknou výsledky studie. Přímo u nás toho ale mnoho nevyřešíme, k nám se stéká hlavně voda odjinud. Protipovodňová opatření je potřeba udělat mimo náš katastr výš proti proudu v Mysločovicích nebo Míškovicích,“ podotkla starostka.", "images": 8, "disc": 2, "tags": ["Mysločovice", "povodně v září 2024", "Zprávy ze Zlína okolí", "Zlínský kraj", "Záplavy (povodně)", "potůček", "protipovodňová ochrana", "Sazovice"]}
{"title": "„Mladí budou šťastní.“ USA a Čína se dohodly na pokračování TikToku, naznačil Trump", "time": "2025-09-15T15:41:00+02:00", "content": " Tuto středu končí lhůta, ve které musí současný čínský majitel, firma ByteDance, odprodat americká aktiva TikToku do amerických rukou, nebo činnost sítě v USA ukončit. Trump už tuto lhůtu třikrát odložil. „Bylo také dosaženo dohody o ‚jisté‘ společnosti, kterou mladí lidé v naší zemi velmi chtěli zachránit. Budou mít velkou radost! V pátek budu hovořit s prezidentem Si (Ťin-pchingem),“ napsal Trump k současným jednáním v Madridu, která se podle něj chýlí k závěru. Trump TikTok konkrétně nejmenoval, ale jeho osud v USA měl být jedním z témat jednání. Trump v minulosti připustil, že dohodu o TikToku by mohl spojit i s otázkou snížení některých cel na dovoz zboží z Číny do USA. Americký prezident krátce po nástupu do úřadu na 75 dní pozastavil uplatňování zákona o zákazu TikToku na území USA v případě, že čínský vlastník většinový podíl neprodá zájemci schválenému vládou. Následovaly ještě další dva odklady, přičemž se spekulovalo, že by tento týden mohl následovat čtvrtý odklad lhůty. Nařízený prodej je výsledkem obav amerických úřadů, že TikTok představuje hrozbu pro národní bezpečnost. Letos na jaře se připravovala dohoda, která by oddělila americké aktivity TikToku do nové společností se sídlem v USA. Jejím většinovým vlastníkem a provozovatelem by byli američtí investoři. Jednání o dohodě však byla pozastavena, když Peking naznačil, že ji neschválí, protože Trump zavedl vysoká cla na čínské zboží, uvedla agentura Reuters. Obě strany však mezitím pracovaly na snížení obchodního napětí a řadu cel si vzájemně snížily.", "images": 2, "disc": 4, "tags": ["Spojené státy americké", "TikTok", "Donald Trump", "Čína"]}
{"title": "Jasný Signál Nezávislých kandiduje ve volbách do Sněmovny s číslem 3.", "time": "2025-09-15T15:41:00+02:00", "content": " Uskupení kandiduje ve sněmovních volbách ve všech krajích. Založeno bylo podle svého webu „nezávislými odborníky na základě požadavku občanů, zemědělců a zástupců průmyslu, s cílem vyvést ČR ze současné hluboké ekonomické, ekologické a morální krize“. Hnutí chce vystoupení z Evropské unie a nahrazení členství v NATO ozbrojenou neutralitou na základě domobrany. Chce i vystoupení ze „soukromé“ WHO, tedy Světové zdravotnické organizace. Zároveň odmítá globální cíle, jako je Green Deal, protože „jsou založeny na základě nepravdivých argumentů“. „Jejich prosazování vede k devastaci životního prostředí a ke snižování životní úrovně obyvatel,“ uvádí hnutí na svém webu. Tam píše také, že chce „zajistit nadstandardní kvalitu života pro všechny občany České republiky a zastavení rozkrádání státního rozpočtu a majetku občanů a firem“. Mezi podporovatele a spolupracující patří podle stránek hnutí řada osobností alternativní a extremistické scény a volební program hnutí obsahuje řadu kontroverzních bodů. Voliči budou o prvním říjnovém víkendu vybírat celkem z 26 politických stran, politických hnutí a koalic. Profily všech stran a hnutí najdete na volební stránce iDNES.czvolby.idnes.cznebo vevelkém přehledu kandidátů.", "images": 1, "disc": 0, "tags": ["Poslanecká sněmovna Parlamentu ČR", "Česká republika", "Světová zdravotnická organizace (WHO)", "Volby do Poslanecké sněmovny 2025", "NATO"]}
{"title": "Povodeň jim vzala vše. Žijeme tady a teď, dům po pradědovi opravíme, věří manželé", "time": "2025-09-15T15:38:00+02:00", "content": " Na opačné straně na kopci se zase tyčí zchátralý objekt, který je tak trochu mementem velkých plánů. Stoletý barák po pradědečkovi si mladá rodina chtěla začít na jaře opravovat, jenže je už skoro podzim a stále nemá potřebné plány ani povolení. Trnčákovi navíc nedosáhnou ani na státní dotaci. Sympatická žena se však i přes to všechno usmívá, čas už je netlačí. „Měli jsme neuvěřitelné štěstí a naskytla se nám příležitost koupit byt po starší paní, která se odstěhovala za rodinou do Šumperka. Takže teď bydlíme jen přes cestu, kde to máme kousek k vodě i na kopec, a nemusíme nikam dojíždět. Navíc tu mám i tu zahradu,“ ukazuje pyšně redaktorce rozkvetlý ráj, kde může relaxovat. Jen děti trochu protestují. „Asi jsou trochu rozmazlené, protože jim vadí, že doma měli každý svůj pokojíček a tady v 3+1 mají jeden společný,“ vysvětluje. Že i v přízemí bytovky byla loni v září voda, Veroniku netrápí. „Bylo to trochu vlhké a na zdech bylo vidět, kam až sahala voda. Ale osekali jsme omítky, nahodili nové a udělali nové podlahy. Také jsme zrekonstruovali byt. Pořád je co dělat,“ zasní se žena, které povodeň otevřela oči a dnes už vidí život jinak. „Byla chyba odkládat všechny zážitky, dovolenou a svatbu až na dobu, kdy bude stát náš dům. Protože v momentě, kdy se zdálo, že máme všechno, co jsme v životě chtěli, přišla velká voda a o všechno nás připravila,“ přemítá. Svatba byla loni 7. září, povodeň přišla o týden později. Trnčákovi si s sebou nestihli vzít vůbec nic. „Dodnes některé věci hledám, než mi dojde, že to zůstalo v sutinách. Nejvíc mi asi chybí věci pro pradědečkovi a výbava, kterou mi babička chystala od mých osmnáctin. Den poté, co jsem jí ukázala fotky ze svatby, zemřela,“ posmutní Veronika. Veronika Trnčáková ze Širokého Brodu Pod hromadou suti a kamení zůstaly také deky, které háčkovala dětem, když byly ještě v břichu. „Mrzí mě to, ale jsou to malé věci. Až bude čas, uháčkuji jim nové,“ plánuje. I když se vše časově i finančně zkomplikovalo, svého snu se Veronika nevzdává. Jednou by chtěla bydlet v domě, do kterého se 1. ledna 1946 nastěhoval její praděda. Sama si pamatuje, jak si jako malá chodila do maštalí ke kravám pro mléko. „Mám to tady ráda a chtěla bych z té historie co nejvíce zachovat,“ plánuje a ukazuje kamenné zárubně ve dveřích. V místnosti s klenbami je na zdi napsáno, kde co bude – obývák, kuchyně, šatna, ložnice a přistavět bude nutné horní patro, kde budou pokojíky pro děti. „Už tu byl statik i pán ze stavebního úřadu a připravuje se plán rekonstrukce. Bude nutné sundat a udělat novou střechu, udělat znovu věnec a celý dům zpevnit. Bohužel si budeme muset vystačit jen z peněz z pojistky,“ říká mladá žena. Dotace z programu Živel 3 jsou totiž určeny pouze na koupi nebo výstavbu nového domu, s rekonstrukcí starého baráku se v podmínkách nepočítá. „Zkoušela jsem na ministerstvu i úřadech vyjednat výjimku, bohužel to není možné. Poslední nadějí zůstává Člověk v tísni, který nám přislíbil pomoc,“ vysvětluje Trnčáková. Z toho, že si lidé ťukají na čelo, když chce bydlet na místě, které jí bude denně připomínat obraz zkázy z loňského září, si nic nedělá. „Nespavost, kterou jsem trpěla po povodních, je už pryč. Jak se říká, čas všechno zahojí. Žijeme tady a teď a soustředíme se na náš sen. Do dvou let bydlíme,“ věří.", "images": 6, "disc": 42, "tags": ["Povodně 2024", "povodně v září 2024", "Záplavy (povodně)", "Zprávy ze Šumperka a okolí", "Člověk v tísni"]}
{"title": "Mladík pořezal taxikáře na krku střepem. Myslel jsem, že mě chtějí zabít, hájí se", "time": "2025-09-15T15:37:00+02:00", "content": " Mladík řidiče taxi podle obžaloby napadl 22. března brzy ráno. Předtím podle státní zástupkyně požil kokain, extázi a alkohol. Učinil tak podle žalobkyně i přesto, že nebral předepsané léky a od lékařů věděl, že u něj může propuknout toxická psychóza, kterou už prodělal v minulosti. Přisedl si k taxikáři na přední sedadlo, na zadním seděl předchozí zákazník. Řidiče pak mladík podle žalobkyně bodl do krku střepem z lahve. Muže poranil, další zranění neutrpěl, protože se bránil a z vozu utekl. Obžalovaný se přiznal k opilství, s částí obžaloby však nesouhlasil. Odmítl, že je dlouhodobým a opakovaným uživatelem návykových látek, popřel i to, že byl v minulosti opakovaně soudně trestán. Odmítl také tvrzení žalobkyně, že na muže zaútočil s úmyslem usmrtit nebo že horší následek nevznikl díky reakci a bránění poškozeného. Soudu mladík popsal, jak večer šel se svým stejně starým synovcem a další dívkou do baru. Předtím užil drogu, cestou se také oba muži podělili o placatku vodky. V baru pil obžalovaný podle svých slov dál, při odchodu se dostal do konfliktu s jedním mužem před barem, kam přijela i policie. Poté, co jej vyslechli, se mladík vydal s přáteli hledat nějaký otevřený podnik. Tvrdí ale, že ho cestou bezdůvodně napadla skupina asi 15 Romů. Jeho synovce i dívku údajně nechali být. Tvrdí, že pak si vzal na obranu skleněnou lahev, kterou rozbil o stranu koše. Dále popsal, že se na náměstí Míru dostal do konfliktu s jinou skupinou Romů. Nedokázal však soudu vysvětlit, proč se útočníci soustředili pouze na něj a zbytek skupiny nechali být. Pak si obžalovaný vzpomíná až na situaci, kdy seděl ve vozidle. Myslel si údajně, že na zadním sedadle sedí jeden z mužů, který ho předtím napadl, zároveň se bál, že ho unesli a že ho zabijí. Ve své výpovědi muž několikrát zopakoval, že si situace přesně nepamatuje, protože byl opilý. Před soudem v pondělí vypovídal i napadený řidič. Soudu popsal, jak k němu muž nastoupil. Ve vozidle sice byl ještě jeden zákazník, řidič ale uvedl, že věděl, že už je skoro u cíle, a nevadilo mu proto vzít dalšího klienta. Mladík podle něj nemluvil, řidič si podle svých slov myslel, že čeká, až druhý zákazník vystoupí z vozu. Když projížděl kolem policistů, kteří byli na ulici, ucítil najednou ránu do obličeje. Utekl proto z vozu a šel za policisty. V první chvíli si řidič podle svých slov nevšiml, že je zraněný, upozornil ho na to až jeden z policistů. Poté ho záchranná služba odvezla do nemocnice. Řidič také uvedl, že na ulici žádné skupiny Romů neviděl, mladík také podle něj nebyl nijak zraněný. Ani řidič, ani zákazník, kterého ve voze vezl, nebyli romského původu. Mladík se řidiči v pondělí u soudu omluvil, ještě dříve mu údajně zaslal omluvný dopis. Řidič po muži požaduje 350 tisíc korun za nemajetkovou újmu.", "images": 4, "disc": 3, "tags": ["Praha", "Zprávy z hlavního města Prahy", "Romové", "státní zástupce", "Městský soud v Praze", "Královské Vinohrady"]}
{"title": "Hlasy levice nesmí ve volbách zase propadnout, říká lídr Stačilo! a SOCDEM", "time": "2025-09-15T15:30:00+02:00", "content": " Měla předsedu Poslanecké sněmovny Parlamentu ČR, předsedu Vlády ČR i post prezidenta. Dnes je situace jiná. Členská základna prořídla a do parlamentních voleb jdeSOCDEMspolečně seStačilo! Společným lídrem pro Karlovarský kraj je čtyřiačtyřicetiletý místopředseda SOCDEM Jiří Nedvěd. Rodák z Kutné Hory je ženatý a má tři děti. Do Sociální demokracie jste vstoupil už jako student. Po třech letech jste ale stranu zase opustil, proč?Od mládí věřím, že společnost má být kromě individualismu založená taky na solidaritě. Jinak přestává fungovat a rozpadá se, jako to pozorujeme dnes. Proto jsem se už v mládí stal členem strany, která to vidí stejně. Tehdy ale poprvé po revoluci vládla a zaplavovala ji vlna prospěchářů. Brzo jsem si řekl, že můžu trávit čas s příjemnějšími lidmi a přestal platit členské příspěvky. Pak jste ale znovu vstoupil do stejné řeky. Co vás k tomu vedlo?V roce 2017, kdy Sociální demokracie poprvé výrazně prohrála parlamentní volby, mi bylo 36 let a měl jsem pocit, že teď je ten správný čas se vrátit a zkusit straně pomoct na nohy. I ze sobeckého důvodu, že bez ní bych neměl koho volit… Ale ta řeka vůbec nebyla stejná – v roce 2003 jsem opouštěl sebevědomou fungující stranu a po 14 letech se vracel úplně jinam. Jakoby ta strana ztratila vnitřní kompas. Musím se v té souvislosti zeptat na ROP Severozápad. Záležitost, která před lety hýbala politickým spektrem…Kauza ROP Severozápad nás samozřejmě citelně zasáhla, podobně jako třeba ODS, a to tady i na Ústecku. Přesně tyhle kauzy byly jedním z důvodů, proč sociální demokracie začala ztrácet důvěru lidí. Dnes už je to poměrně vzdálená minulost, naprostá většina těch aktérů už ve straně není. Mě ale zaráží i to, jak dlouho celé řízení trvá. Když se deset let čeká na rozsudek, tak to o moc dobrém fungování soudního systému v Česku nesvědčí. Teď se SOCDEM spojuje do voleb se STAČILO! Nebude lidem ležet v žaludku spojení se stranou, která se otevřeně hlásí ke komunistické minulosti?My jsme se rozhodli kandidovat v letošních volbách na kandidátce levicového hnutí STAČILO! O žádné spojení s KSČM ale nejde, to tvrdí jen vládní propaganda. A jestli to bude lidem ležet v žaludku? Záleží na tom, jakým lidem. Zatím to „morálně“ odsuzují hlavně příznivci středopravých stran, kteří by sociální demokracii stejně za žádných okolností nevolili. Jejich kritika není moc důležitá. Proč jste do této spolupráce šli?Nechtěli jsme, aby se opakovala situace z roku 2021, kdy levicové hlasy propadly. Jen „díky“ tomu máme u moci Fialovu arogantní vládu. Absence zastoupení obyčejných lidí ve Sněmovně byla patrná po celé čtyři roky, kdy se většině obyvatel snižovala životní úroveň. Nám jde o to, aby měl letos český volič možnost výběru v levé části politického spektra bez obavy, že jeho hlas propadne. V tuto chvíli už je prakticky jisté, že se hnutí STAČILO! do Sněmovny dostane. Levicový hlas tam bude znovu zastoupen. Co je ve vašem volebním programu nejzásadnější?Když jsme uzavírali spolupráci se STAČILO!, akceptovali jsme jejich program a zároveň jsme k němu dodali svoje priority. Protože nám jde v prvé řadě o vnitrostátní politiku, českého člověka a kvalitu jeho života, týkají se naše priority především sociální oblasti, důchodů, pracovních podmínek, mezd a platů, bydlení a podobně. Když jsem program četla, zaujalo mne, jak chcete řešit vysoké ceny energií. Znárodňováním?Všichni si pamatujeme na energetickou krizi, která u nás byla jedna z nejhorších v Evropě. A jednou z příčin je, jak se v Česku s elektřinou nakládá. My ji u nás vyrobíme, pak ji pošleme na burzu do Německa a odtud si ji za drahé peníze kupujeme. Druhým problémem je vlastnická struktura ČEZu, kde skutečně prosazujeme, aby stát vykoupil těch 30 procent minoritních akcionářů a stal se jediným vlastníkem. Teprve pak dokážeme regulovat cenu elektřiny a zajistit lidem levné energie, jako se to děje třeba ve Francii. Podle nás by ostatně v rukou státu měla být veškerá kritická infrastruktura. Zdroj: průzkumy agentur STEM, Ipsos, Kantar, Median, NMS Na setkáních s občany mluvíte i o mzdách…Karlovarský kraj má nejnižší průměrnou mzdu v celé republice. A nemyslím si, že tady lidi pracují méně nebo hůř než jinde. Člověk, který pracuje, by měl z práce slušně uživit sebe a svou rodinu, ne hledat druhé nebo třetí zaměstnání. Lidé se dnes bojí zakládat rodiny a mít děti, protože neví, jestli to ekonomicky utáhnou. Důsledkem je nejnižší porodnost od vzniku samostatného státu. My chceme jít cestou jednak snižování zdanění práce a jednak zvyšování minimální mzdy, která potlačí nahoru i ostatní mzdy. Bez tlaku a pomoci státu se tohle řešit nedá. Jak se stavíte k důchodové reformě?Fialova vláda jen zvýšila věk odchodu do důchodu, žádnou reformu neprovedla. Tytéž peníze, které by se platily jako důchody, se vydají na jiných dávkách, protože už dnes mají lidé nad 55 let problém sehnat práci a až trh práce plně zasáhne automatizace spojená s rozvojem umělé inteligence, bude ještě hůř. My chceme vrátit věk odchodu do důchodu na 63 let, protože podle nás by se měl odvíjet od věku dožití ve zdraví. Chceme znovu zohlednit těžké profese, ale i ženy, aby za každé vychované dítě šly do důchodu o rok dříve. Co je vedle nízkých mezd dalším problémem Karlovarského kraje?Školství. To je moje druhá priorita, jsem totiž profesí učitel. Vzdělání bývalo pro dítě z jakékoli vrstvy možností, jak změnit svou budoucnost. Jenže tohle přestává platit, možnost vzestupu se zadrhává. Množství studií poukazuje na to, že děti z chudších vrstev i regionů mají výrazně nižší šanci na kvalitní vzdělání. Chudoba se stává dědičnou. Co s tím?Je to komplexní problém. Jedna věc je investovat do školství, hlavně do lidí. Fialova vláda slíbila učitelům 130 procent průměrné mzdy, reálně mají dnes s bídou 110 procent. A to se bavíme o průměru, na který většina nedosáhne. Je třeba do oboru přilákat mladé kvalitní lidi, což bez investic státu nepůjde. Na základních školách Karlovarského kraje je dnes nejvyšší průměrný věk učitelů v rámci celé ČR. Druhá věc je ta sociální. V lokalitách, kde lidé pracují za nízké mzdy, se vytváří prostředí, které studiu nepřeje. V Karlovarském kraji je tak například nižší úspěšnost středoškolského studia než jinde. To všechno jsou věci, kde může stát pomoci. Poukazujete i na to, že máme drahé potraviny. Jak byste řešili tento problém?Když porovnáme ceny potravin s kupní silou obyvatel, máme skutečně jedny z nejdražších v Evropě. Přitom pro to není žádný objektivní důvod. A vládní řešení? Jeďte si nakoupit za hranice. Fiala vám k tomu v Chebu natočí instruktážní video s nutellou. Před pár dny jsem četl, že potraviny, které tehdy neslavně nakupoval, jsou v Německu stále levnější. A to při německých mzdách a kupní síle… Takže za dva roky vláda nedokázala udělat vůbec nic. Přitom je to také záležitost státu a Úřadu pro ochranu hospodářské soutěže. Řetězce svou cenovou politiku koordinují, tržní mechanismy u nás nefungují. Je třeba větší dohled nad řetězci i vyšší aktivita antimonopolního úřadu. Jak vidíte bytovou politiku?Oblast bydlení je důkazem, že bájná ruka trhu některé věci prostě nevyřeší. Byty chybí, a když už se staví, často se prodávají jako investiční produkt k uložení peněz, majitel je nezřídka ani nepronajme. Do této oblasti musí razantně vstoupit stát. Je třeba přijmout zákon o neziskové bytové výstavbě. Máme záměr investovat aspoň 1 % HDP (cca 80 miliard Kč) do bytové výstavby a vytvořit fond, z něhož budou obce moci čerpat dotace a úvěry na výstavbu nekomerčních nájemních bytů. Už dnes mají obce připraveny stovky projektů, které mnohonásobně převyšují sumu, která je v tuto chvíli na podporu bydlení určená. To musí být priorita příští vlády. Na předvolebním kolbišti se hodně přetřásají témata referend, a to i těch o zahraniční politice. Jak je to u vás?V programu máme prosazení zákona o obecném referendu. Jsme jedna z mála evropských zemí, která ho nemá, i když ho naše ústava předpokládá. Někdo se tady bojí hlasu lidí… Referendum se přitom musí vztahovat i na zahraničněpolitické otázky – konkrétně například na navyšování obranného, ve skutečnosti spíše zbrojního rozpočtu na 5 % HDP. Což je něco, co Donald Trump v zájmu amerických zbrojařů v NATO tvrdě prosazuje. My si ale myslíme, že tohle může český stát naprosto zlikvidovat, protože to znamená v podstatě 20 % rozpočtu. Tedy peněz, které jdou na opravy silnic, na důchody, školství, zdravotnictví… Vláda se tváří, že otázka, kde na to vezmeme, neexistuje. Ale jsou jen dvě možnosti – buď se zadlužíme, nebo budeme škrtat. Podle nás jsou dohodnutá 2 % výdajů v rámci NATO i v současné komplikované mezinárodní situaci dostatečná. Jde ale o efektivitu. Když se nakupují třikrát dražší obrněné transportéry nebo nesmyslně předražené polní kuchyně od bývalých politiků ODS, máme sice vyšší výdaje, ale obranyschopnost nám to nijak nezvýší.", "images": 4, "disc": 14, "tags": ["Karlovarský kraj", "Zprávy z Karlových Varů okolí", "Volby do Poslanecké sněmovny 2025", "SOCDEM - Sociální demokracie", "Hnutí STAČILO!", "Česká republika"]}
{"title": "Lupič přepadl seniorku s chodítkem, policie si na něj počkala u ubytovny", "time": "2025-09-15T15:24:00+02:00", "content": " Devadesátiletá seniorka s pomocným chodítkem si minulou středu před domem připravovala klíče k odemčení domu. Vtom k ní přistoupil muž s kapucí na hlavě a z tašky jí vytáhl mobil. „Ten však byl skoro bezcenný, a tak i přes odpor stařenky jí z tašky ukradl peněženku. Jen náhodou seniorka při loupeži neutrpěla žádné závažné zranění, protože se zloději bránila a ten ji několikrát odstrčil,“ řekl jihočeský policejní mluvčí Jiří Matzner. Policisté z Obvodního oddělení České Budějovice rozjeli pátrání, zajistili s technikem na místě stopy, měli i kamerový záznam. S podobou pachatele seznámili kolegy z hlídkové služby a nenápadně obsadili známé ubytovny. Postup se vyplatil a hned druhý den před jednou z vytipovaných ubytoven pachatele dopadli. Zjistili, že jde o známou firmu a také, že seniorka není jeho jedinou obětí. Na staré lidi se specializuje, nečeká totiž od nich žádný odpor. „Policistům také výrazně pomohla sama přepadená, spolupracovala a sdělila policistům spoustu podrobností k osobě pachatele. Ten po sdělení obvinění mohl pokračovat do vazby,“ řekl Matzner a dodal, že je možné, že tento zadržený muž, nezaměstnaný recidivista, mohl okrást i někoho, kdo skutek nenahlásil. Informace k případu přijmou policisté na lince 158.", "images": 2, "disc": 8, "tags": ["Jihočeský kraj", "ubytovna", "policie", "Zprávy z Českých Budějovic a okolí"]}
{"title": "Rekord na Emmy. Hvězda Adolescenta se stala nejmladším mužským držitelem ceny", "time": "2025-09-15T15:14:00+02:00", "content": " „Stát tady je prostě, wow, je to neskutečné, když jsem před pár lety začal chodit na kurzy herectví, nečekal jsem, že budu vůbec v USA, natož tady,“ řekl ve svém děkovném projevu Cooper. Poděkoval také své rodině, hereckým kolegům a produkčnímu týmu seriálu. „Na této ceně stojí sice moje jméno, ale ve skutečnosti patří lidem za kamerou,“ uvedl. Cooper překonal dosavadní rekord Scotta Jacobyho, který v roce 1973 ve věku 16 let získal cenu Emmy za seriál That Certain Summer. Vůbec nejmladší držitelkou tohoto ocenění i nadále zůstává americká herečka Roxana Zal, která ho vyhrála jako čtrnáctiletá v roce 1984 za film Something About Amelia. Čtyřdílné drama Adolescent uspělo v dalších pěti kategoriích. Vyhrálo cenu za nejlepší minisérii, stejně jako za režii a scénář. Pro herecké ceny si přišli také Stephen Graham (nejlepší herec v hlavní roli v minisériích) a Erin Doherty (nejlepší herečka ve vedlejší roli v minisériích). „Nikdy jsme nečekali, že naše minisérie bude mít tak velký dopad, ale jsme opravdu vděční, že tomu tak bylo,“ uvedl Graham při přebírání ceny za nejlepší scénář. Doherty, která v seriálu ztvárnila roli dětské psycholožky, žertovala, že bude „do konce života mluvit o Owenu Cooperovi a seriálu Adolescent“. Patnáctiletého Coopera čekal jeden velký zážitek ještě před vyhlašováním Emmy. O víkendu ho překvapil herec Jake Gyllenhaal, známý například z filmů Zkrocená hora nebo Zodiac, který vycházející hvězdě věnoval speciální dárek. Vše se podařilo zachytit na video, které se na sociálních sítích stalo virálním. Gyllenhaal dal Cooperovi malou keramickou kachničku pro štěstí, kterou kdysi dostal od kamaráda předtím, než získal nominaci na Oscara. Mezi další vítěze letošních Emmy se řadí hollywoodská satira The Studio, která vyhrála několik komediálních kategorií, včetně nejlepšího herce pro hvězdu a spolutvůrce Setha Rogena. The Studio překonalo rekord v počtu vítězství komediálního seriálu, když získalo celkem 13 cen, včetně těch, které si odneslo z Creative Arts Emmys minulý víkend.", "images": 6, "disc": 0, "tags": ["Cena Emmy", "herec", "Owen Cooper", "Adolescent", "Erin Doherty", "Stephen Graham"]}
{"title": "Podívejte se na cokoli. Bělorusové pozvali Američany na manévry s Ruskem", "time": "2025-09-15T12:28:00+02:00", "content": " Ruská a běloruská armádav pátek zahájilyspolečné cvičení Západ 2025, které se koná v obou zemích. Manévry se odehrávají v situaci, kdy napětí mezi Ruskem a NATO zesílilo kvůli tomu, že v noci na středu do polského vzdušného prostoru proniklo kolem 20 dronů, které podle Varšavy byly ruské. Přítomnost Američanů na vojenském cvičení běloruský resort obrany prezentoval jako překvapení. „Kdo by si pomyslel, jak začne ráno dalšího dne cvičení Západ-2025,“ uvedl v prohlášení a podotkl, že tam jsou také zástupci dalších dvou zemí NATO, Maďarska a Turecka. Na svém telegramovém kanálu zveřejnil fotografie vojenských pozorovatelů, kteří jsou rovněž ze Srbska, Íránu nebo Číny. „Ukážeme vám, cokoliv vás bude zajímat. Co budete chtít. Můžete si tam zajít a promluvit si s lidmi,“ řekl Chrenin Američanům, kteří odmítli mluvit s novináři v místě cvičení, jež se konalo u města Barysav severovýchodně od Minsku. Agentura Reuters jejich přítomnost na cvičení označuje za další známku oteplování vztahů mezi Washingtonem a Minskem, který je blízkým spojencem Ruska a v únoru 2022 umožnil ruské armádě, aby z jeho území vpadla na Ukrajinu. Nejnovější ruská jaderná ponorka Archangelsk odpálila v rámci cvičení Západ 2025 z Barentsova moře střelu s plochou dráhou letu Kalibr proti předpokládanému nepříteli. Střela byla podle agentury TASS odpálena z ponořené ponorky. Kalibr zasáhl námořní cíl přímým zásahem, napsal list Kommersant. Archangelsk, patřící ke čtvrté generaci ruských jaderných ponorek, byl zařazen do služby v Severní flotile ruského námořnictva loni v prosinci. Kromě střel Kalibr je ponorka vyzbrojena také hypersonickými raketami Cirkon a protilodními střelami Onix, dodal server RBK. Raketu Cirkon vyzkoušelo ruské námořnictvo v rámci cvičení v neděli, kdy ji odpálila fregata Admiral Golovko, uvedlo dříve ministerstvo obrany podle agentury Interfax. V Minsku se minulý týden s autoritářským lídrem Alexandrem Lukašenkem sešel zástupce amerického prezidenta Donalda Trumpa John Coale a Lukašenko dal souhlas s propuštěním 52 vězňů, mezi nimiž byli novináři a disidenti. Coale uvedl, že výměnou za to Spojené státy zmírní sankce na běloruské státní aerolinky Belavia. Řekl také, že Trump chce v blízké budoucnosti znovu otevřít americkou ambasádu v Bělorusku a normalizovat s touto východoevropskou zemí vztahy. Trump rovněž po svém zástupci Lukašenkovi poslal přátelský vlastnoručně podepsaný dopis.", "images": 8, "disc": 144, "tags": ["Rusko", "3K14 Kalibr", "Alexandr Lukašenko", "Donald Trump", "Minsk", "ponorka", "NATO"]}
{"title": "Volby do Poslanecké sněmovny 2025: termín, strany a kandidáti", "time": "2025-09-15T15:03:00+02:00", "content": " Volby do Poslanecké sněmovny se letos budou v Česku konatv pátek 3. a v sobotu 4. října.Je to poslední možný termín před koncem čtyřletého mandátu dosavadních poslanců. Termín voleb vyhlásil prezident Petr Pavel v úterý 13. května. Podle zákona musí termín vyhlásitnejpozději 90 dnů před jejich konáním. Po vyhlášení termínu voleb ve Sbírce zákonů začínají běžet pevné lhůty dané volebním zákonem. Oficiálně takézačíná běžet předvolební kampaň, ale prakticky mohou strany a kandidáti propagaci zahájit kdykoli — s tím, že od vyhlášení voleb už musí dodržovat zákonná omezení. Do voleb se přihlásilo celkem 26 uskupení, o čtyři více než při minulých volbách před čtyřmi lety. Favorit voleb, hnutí ANO, bude kandidovat s číslem 22. Koalice SPOLU dostalo 11, SPD má číslo 6, STAN 23 a Piráti 16. Hnutí Stačilo! dostalo 25. Čísla vylosovala Státní volební komise. Jako volební koalice letos kandiduje jen Spolu, i když SPD má na kandidátních listinách zástupce stran Trikolora, Svobodní a PRO. Podobně za Piráty kandidují i někteří Zelení. Komunisté a sociální demokraté, kteří místa ve Sněmovně před čtyřmi lety ztratili, je mají letos šanci obsadit v rámci kandidátky hnutí Stačilo! Ve všechpředvolebních průzkumechod posledních volebjasně vede hnutí ANO, jeho preference se pohybujíkolem 30 procent. Koalice SPOLU se pohybuje těsně pod 20 procenty. STAN má kolem 10 procent, SPD 8, KSČM a Piráti mezi 5 a 6 procenty, těsně kolem pěti procent mají Motoristé. Do sněmovny se zřejmě nedostanou Zelení, SOCDEM a Přísaha, kteří dostávají v průzkumech kolem dvou procent hlasů. Zdroj: průzkumy agentur STEM, Ipsos, Kantar, Median, NMS Vítězství koalice Spolu ve volbách 2021 nepředpověděl ani jeden z předvolebních průzkumů. A agentury se netrefily ani u ostatních stran, rozdíly mezi šetřením a finálním výsledkem činily i několik procent. Voličský průkaz umožňuje voliči hlasovat mimo okrsek, kde má trvalé bydliště. O průkaz lze zažádat písemně (na poště se službou Czech Point), osobně (na obecním úřadě) nebo elektronicky (přes datovou schránku). Požádat o něj je možné ode dne vyhlášení voleb a nejpozději sedm dní před konáním voleb (písemně a elektronicky do 16 hodin pátku 27. září) nebo dva dny před otevřením volebních místností v případě osobní žádosti na obecním úřadě v místě bydliště, tedy do 16 hodin středy 1. října. Volební místnosti zřizují jednotlivé obce. A před konáním voleb musí veřejně oznámit, kde budou. Nejlepší způsob, jak zjistit nejbližší volební místnost, je na webových stránkách obecního úřadu. Číslo volebního okrsku se dá zjistit na stránkáchkatastrálního úřadui na štítku obálky s volebními lístky. S voličským průkazem se může volit v jakékoliv volební místnosti. Kde je ta nejbližší, volič zjistí kombinací hledání v seznamu místností zveřejněných obecním úřadem a v mapách. „Informace o umístění volebních místností se do budoucna předpokládá jako jedna z funkcionalit vznikajícího informačního systému správy voleb,“  slibuje mluvčí ministerstva vnitra Ondřej Krátoška. Fungovat by měl příští rok před komunálními volbami. Letos poprvé mohou do sněmovny volit lidékorespondenčně z ciziny. Každý český občan starší 18 let se může zapsat do speciálního seznamu voličů v zahraničí. I studenti, kteří tam vyjeli jen na jeden semestr. Netýká se lidí na dovolené. Proti korespondenční volbě bylo ANO a SPD. Volby do Poslanecké sněmovny probíhajíkaždé čtyři rokya podle zásad poměrného zastoupení sevolí 200 poslanců. Voliči hlasují ve 14 volebních krajích na území ČR a na vybraných zastupitelských úřadech v zahraničí. V minulých volbáchv říjnu 2021 vyhrálakoalice SPOLU těsně před hnutím ANO. Volební účast byla 65,43 %. Strany nebo hnutí musejí provstup do Sněmovnyzískat nejméně 5 % z celkového počtu hlasů. Koalice dvou subjektů vyžaduje 8 procent a tří a vícečlenné koalice musí získat 11 procent hlasů. Kandidovat do Poslanecké sněmovny může každý občan, který alespoň ve druhý den voleb dosáhl 21 let. V současném obsazení Sněmovny má nejvíce křesel hnutí ANO (72), koalice SPOLU o jedno méně, konkrétně ODS 34, KDU-ČSL 23 a TOP 09 má 14 mandátů. Třetí nejsilnější stranou jsou Starostové s 33 křesly. SPD má 20 poslanců a Piráti 4. Vládnoucí koalice obsadila vedení Sněmovny (předsedkyně Pekarová Adamová a čtyři místopředsedové), dva místopředsedy má ANO. Z celkem 18 sněmovních výborů jich nejvíce vede ANO (6), ODS a TOP 09 po třech, po dvou mají STAN, KDU-ČSL a SPD. Počet mandátů ve sněmovně v posledních trojích volbách: ANOHnutí ANO založilAndrej Babišna podzim roku 2011, původně vzniklo jako občanská iniciativa ANO 2011 (Akce nespokojených občanů) kritizující korupci a poměry v Česku. V roce 2017hnutí ANO jasně volby vyhrálos 29, 64 % hlasů a získalo 78 poslaneckých křesel. O čtyři roky později skončilo hnutí těsně druhé a veSněmovně zasedlo jejích 72 poslanců. Na sjezdu v únoru 2022 do svého čela opět zvolilo Andreje Babiše. Neměl protikandidáta. Koalice SPOLUKoalice SPOLU je trojkoalice stranODS,KDU-ČSLaTOP 09. V Parlamentních volbách 2021koalice zvítězila a získala celkem 71 mandátů.V Praze bude za SPOLUkandidovatministr zahraničíJan Lipavský. ODSTradiční pravicová strana navázala na odkaz Občanského fóra (OF), které se vytvořilo v reakci na události listopadové revoluce roku 1989. Občanskou demokratickou stranu (ODS) vede od roku 2014Petr Fiala, který byl do čela zvolen pošesté. KDU-ČSLKřesťanská a demokratická unie – Československá strana lidová tvořila koalici takřka ve všech polistopadových vládách, s výjimkou vlády Petra Nečase, kdy lidovci v roce 2010 zůstali bez mandátu. Jejich úspěch do té doby je dán zejména tím, že se střídavě přiklání více doleva či doprava, což jim jejich široký koaliční potenciál upevňuje. V říjnu 2024 se vedení strany opět ujalMarek Výborný. TOP 09TOP 09 se od svého vzniku 28. listopadu 2009 profiluje jako liberálně konzervativní strana, která programově odsuzuje populismus. Zkratka TOP 09 značí motto Tradice, Odpovědnost a Prosperita. Šéfka stranyMarkéta Pekarová Adamováv únoru oznámila, že ze zdravotních důvodůkandidovat nebudea TOP 09 si bude muset najít i nového předsedu či předsedkyni. STANHnutí Starostové a nezávislí vzniklo v roce 2009 transformací z hnutí Nezávislí starostové pro kraj (NSK), které bylo založeno v roce 2004. Hlavní postavou byl starostaPetr Gazdík, pozdější ministr školství. Současný předsedaVít Rakušanobhájil svou pozici v roce 2022. SPDHnutí Svoboda a přímá demokracie založil v roce 2015Tomio OkamurasRadimem FialouaJaroslavem Holíkempoté, co byl vyloučen ze stranyÚsvit přímé demokraciekvůlinejasnostem s financováním. Do voleb jde sespolečnou kandidátkous menšími uskupeními Svobodní, Trikolora a Právo respekt odbornost (PRO). Nevznikne tím žádná koalice a pro vstup do Sněmovny jim bude stačit pět procent hlasů. PIRÁTIČeská pirátská strana (Piráti) vznikla v roce 2009 po vzoru zahraničních „pirátských“ stran. V září 2024, po sérii neúspěšných voleb, rezignovalo vedení strany včetně předsedy stranyIvana Bartoše. S přestávkami stranu vedl 15 let. V listopadu 2024 se do čela strany postavil náměstek pražského primátoraZdeněk Hřib. MOTORISTÉ SOBĚKrajně pravicová strana vznikla v roce 2022 přejmenováním Strany nezávislosti České republiky (ještě předtím Referendum o Evropské unii), její hlavní postavou jePetr Macinkaz Institutu Václava Klause. Ve volbách do Evropského parlamentu v roce 2024 překvapivě výrazně uspělFilip Turekjako „superlídr“ koalice Přísaha a Motoristé. V lednu 2025 si Motoristé odhlasovali, že do voleb půjdou samostatně a žádnou koalici nevytvoří. STAČILO!Hnutí navazuje na stejnojmennou volební koalici založenou v prosinci 2023. Nejde o koalici, ale jednu kandidátku, kterou společně sestaví komunisté (KSČM), Spojení demokraté - Sdružení nezávislých (SD-SN), Česká strana národně sociální (ČSNS) a také SOCDEM. V čele hnutí stojí zakladatelDaniel Sterzik, známýdezinformátorvystupující pod přezdívkou Vidlák. Lídryní kandidátky bude současná šéfka KSČMKateřina Konečná,kandidující v Moravskoslezském kraji. V Praze povede kandidátku předsedkyně SOCDEM Jana Maláčová, ve Středočeském nestraničkaJana Bobošíková, v Jihomoravském pak Sterzik. SOCDEMČeská strana sociálně demokratická (ČSSD) v červnu 2023 změnila název na Sociální demokracie se zkratkou SOCDEM. Od října 2024 je předsedkyníJana Maláčová,která prosadilaspolupráci s komunistyna společné kandidátce hnutí Stačilo! Na protest proti tomustranu opustilminulý předseda Michal Šmarda nebo senátor Petr Vícha. ZELENÍAčkoliv Strana zelených tradiční rozdělení na pravici a levici odmítá, od roku 2010 se zřetelně posunula ke středo-levicové politice typické pro evropské zelené strany. Od ledna 2020 si strana po vzoru německých nebo švédských kolegů volí dva spolupředsedy. V listopadu 2024 byli do čela strany zvoleniMatěj PomahačaGabriela Svárovská. Na konci června 2025 se Zelení dohodli na spolupráci s Piráty – na kandidátkách Pirátů bude o hlasy voličů usilovat v osmi krajích asi třicet Zelených. PŘÍSAHAHnutí Přísaha založili v lednu 2021 bývalí detektivové Útvaru pro odhalování organizovaného zločinuRobert Šlachta,Tomáš SochraJiří Komárek. V parlamentních volbách 2021 získalo 4, 68 % hlasů a do Sněmovny se nedostalo. Pro letošní volby hnutí vyjednávalo o možné spolupráci se SOCDEM, které se však dohodlo na společné kandidátce s levicovým Stačilo! Hnutí proto budekandidovat samo. Hlasovat smí každý občan České republiky, kdo dosáhl alespoň druhý den voleb věku 18 let.Volit nemůžeten, komu byla omezena svéprávnost nebo osobní svoboda z důvodu ochrany zdraví lidu. Každý volič má do svého trvalého bydliště dostat nejpozději tři dny před volbami sadu volebních lístků.Pokud mu nedorazí, může se obrátit na okrskovou volební komisi. Plnou sadu hlasovacích lístků dostane také při příchodu do volební místnosti, jakmile prokáže svou totožnost. Volič může na hlasovacím lístku, který vkládá do úřední obálky,kroužkem označit maximálně čtyři kandidáty, kterým dává přednost. V komunálních volbách se preference vyjadřují křížkem a volič může označit tolik kandidátů, kolik je členů zastupitelstva. V senátních volbách se nekřížkuje ani nekroužkuje. Kdy budou volby do Poslanecké sněmovny 2025?Prezident Petr Pavel vyhlásil volby na pátek 3. a sobotu 4. října 2025. Je to nejzazší termín, kdy se mohou konat. Kdo volí premiéra?Předsedu vlády jmenuje prezident na základě výsledků voleb a na jeho návrh pak jmenuje ostatní členy vlády (ministry). Pokud premiér dvakrát neuspěje při sestavení vlády (vláda nezíská důvěru parlamentu), pro třetí pokus prezident jmenuje předsedu na základě návrhu předsedy Poslanecké sněmovny. Jak si vyřídit voličský průkaz?O voličský průkaz jemožné žádatode dne vyhlášení voleb a nejpozději sedm dní před konáním voleb. Žádost vydání lze podat osobně na obecním úřadě (nejpozději dva dny před volbami do 16 hodin, písemně s úředně ověřeným podpisem, například na poště (Czech Point) nebo elektronicky přes datovou schránku. Volební období Poslanecké sněmovnyPoslanci jsou voleni na čtyři roky. Jejich mandát vznikne zvolením a zanikne s vyhlášením výsledků nových voleb. Současní poslanci mají mandát od 9. října 2021. Kdo může kandidovat do Poslanecké sněmovny?Poslancem sněmovny může být zvolen každý volič, tedy občan České republiky, který alespoň ve druhý den voleb dosáhl věku nejméně 21 let a není u něho ve dnech voleb překážka ve výkonu volebního práva. Myslí se tím omezení svéprávnosti. Kandidátní listiny mohou podávat politické strany a politická hnutí registrované na Ministerstvu vnitra a to vždy jednu v každém volebním kraji. A kandidát může být uveden jen v jedné takové listině. Co tvoří parlament ČR?Parlament České republiky je dvoukomorový, tvoří ho Poslanecká sněmovna (dolní komora) a Senát (horní komora). Sněmovnu tvoří 200 poslanců, kteří jsou zvoleni na čtyři roky. Senát má 81 senátorů volených na šest let, každé dva roky končí mandát třetině z nich, tedy 27 senátorům.", "images": 3, "disc": 0, "tags": ["KDU-ČSL", "ODS - Občanská demokratická strana", "SOCDEM - Sociální demokracie", "SPD - Svoboda a přímá demokracie - Tomio Okamura", "Voličský průkaz", "Hnutí ANO"]}
{"title": "Švédsko se hroutí, děti tam vraždí, utrhl se Orbán. Lži od zoufalce, opáčil premiér", "time": "2025-09-15T15:00:00+02:00", "content": " „Země, která byla kdysi známá pořádkem a bezpečností, se nyní hroutí,“napsal Orbán na síti X. „Více než 280 nezletilých zatčených za vraždu, rodiny žijící ve strachu. Je to srdcervoucí. Švédský lid si zaslouží víc!“ dodal maďarský premiér. „Nic překvapivého od muže, který rozkládá právní stát ve své vlastní zemi. Orbán je zoufalý před nadcházejícími maďarskými volbami,“reagovalna stejné síti Kristersson. Čísla, která Orbán citoval z článku v německém deníku Die Welt, původně přinesla agentura AFP a pocházejí od švédské prokuratury. Číslo 280, které Orbán uváděl jako počet nezletilých zatčených za vraždu, ve skutečnosti představuje 280 dívek ve věku 15 až 17 let, které byly v roce 2024 stíhány za jednu ze tří kategorií trestných činů. Uváděnými kategoriemi jsou vražda, zabití včetně neúmyslného zabití a napadení, jak vyplývá z informací státního zastupitelství, píše AFP. Z těchto 280 případů se v roce 2024 jednalo o čtyři případy vraždy a zabití a 277 případů napadení. „Jedna osoba byla stíhána ze všech tří kategorií trestných činů, proto je tam rozdíl jednoho případu,“ vysvětlila Kristina Klerdalová, analytička švédského státního zastupitelství. Tato data také nemusí nutně souviset s organizovaným zločinem, dodává AFP. Podle Švédské národní rady pro prevenci zločinu (BRA), bylo ve Švédsku v roce 2024 zaznamenáno 92 případů vražd a zabití, což je nejnižší úroveň od roku 2014. Podle AFP je Maďarsko už řadu let terčem kritiky ze strany Evropské unie kvůli problémům s dodržováním principů právního státu. Evropská komise ve své šesté výroční zprávě uvedla, že Maďarsko v oblasti transparentnosti soudnictví, nezávislosti médií a ochrany občanské společnosti neprokázalo žádný pokrok.", "images": 2, "disc": 139, "tags": ["Ulf Kristersson", "Viktor Orbán", "Švédsko", "Maďarsko"]}
{"title": "Dvojice usnula při přípravě snídaně, bytovku zaplnil kouř ze spáleného jídla", "time": "2025-09-15T14:50:00+02:00", "content": " V pondělí mezi devátou a desátou hodinou ráno znepokojil obyvatele bytového domu v pardubických Polabinách dým, který se valil chodbou. Ti bez váhání kontaktovali městskou policii i hasiče. První byla na místě hlídka strážníků, které se podařilo rychle najít v zadýmeném prostoru chodby byt, odkud kouř vycházel. Zvoněním na zvonek a boucháním na dveře probudili spící dvojici, která si v bytě začala připravovat snídani a mezitím usnula. Během chvíle se tak jídlo na sporáku spálilo. „Strážníci okamžitě odstavili do ruda rozpálený hrnec z plotny a otevřeli všechna okna, aby prostor vyvětrali. Mezitím už se na místě nacházeli i hasiči, kteří zajistili kompletní odvětrání bytu i společných prostor a přivolali záchrannou službu,“ řekl mluvčí pardubických strážníků Jiří Sejkora. Během zásahu se jeden ze strážníků nadýchal kouře a musel být krátce ošetřen kyslíkovou terapií. Po poskytnutí první pomoci se mohl vrátit zpátky do služby. „I při relativně krátkém pobytu v zakouřeném prostoru hrozí člověku ztráta vědomí a fatální následky. Situaci, kdy na plotně doutná spálené jídlo, proto rozhodně není radno podceňovat,“ uvedla mluvčí pardubických hasičů Vendula Horáková.", "images": 3, "disc": 0, "tags": ["hasiči", "kouř", "městská policie", "Zprávy z Pardubic a okolí", "Pardubický kraj", "Pardubický kraj", "Zdravotnická záchranná služba Pardubického kraje", "jídlo"]}
{"title": "Majitel vyhořelé vily i žhář u soudu přiznali pojistný podvod, své manželky ale brání", "time": "2025-09-15T08:25:00+02:00", "content": " Richter podle obžaloby v domě rozmístil kanystry s benzinem, propanbutanové lahve a další hořlavé materiály, které připravili s Davidem Crhou. Richter se podle výpovědi znal s Davidem Crhou 15 let. Potvrdil, že si ho Crha najal na zapálení vily. Jako odměnu mu měl slíbit 20 procent z vyplacené pojistné částky. Žádné peníze ale nedostal, protože pojišťovna nakonec kvůli podezření na podvod plnění nevyplatila. Zástupce pojišťovny uvedl, že renovace domu, demolice části objektu, odvoz a uložení suti by stály asi 35 milionů korun. U soudu se také ukázalo, že Richter v přípravném řízení nemluvil pravdu, když například uvedl, že nikdy nebyl v Německu. Po zapálení vily se tam ale dva měsíce skrýval u strýce. „Myslel jsem si, že se z toho vykroutím, teď už mluvím pravdu, všechno je to ověřitelné,“ vypověděl dnes v jednací síni. Manželka Monika Richterová podle Richtera o plánovaném požáru nevěděla. Přesto i ona čelí trestnímu stíhání. Protože Richter neměl řidičský průkaz, odvezla ho tehdy autem ke kempu za Novými Zámky u Litovle. „Manželce jsem řekl, ať se nestará, že mám s Davidem Crhou kšeft. Doma to mám tak, že když řeknu, ať se žena nestará, je to tak,“ uvedl. Manželce dal instrukce, ať počká hodinu dvě, k autu se vrátil zhruba po čtyřech hodinách. Byl popálený na nohou, do nemocnice ale nechtěl. Nechal se odvézt domů. Po třech dnech ho bratr odvezl do Německa, kde se u příbuzného léčil. Po dvou měsících se vrátil, chvíli byl klid, ale záhy si pro něj přišla policie. Později se ukázalo, že se popálil, když mu při zapalování domu z ruky, na které měl rukavici, vypadla zápalná lahev. David Crhabyl podnikatel, jeho podnikatelské aktivity byly považovány za kontroverzní.  Vilu zdědil po otci. Rozlehlý dům vystavěl ve 30. letech 20. století jeho prapředek, továrník Václav Kratochvíl. Vila je významným příkladem funkcionalistické architektury. Crhova rekonstrukce objektu byla dlouhodobě kritizována jako nevhodná. Yvona Crhová Mitrofanovábyla vysoce postavenou manažerkou nadnárodní kosmetické společnosti. Byla velmi aktivní na sociálních sítích a měla početnou skupinu fanoušků, kteří sdíleli její motivační příspěvky. Po požáru v roce 2023 uvedla: „Nelehko se mi to píše, přišli jsme dnes o bydlení, kus života a kus historie. Důležitější je, že v domě nikdo nebyl a žijeme. Děkuji za stovky nabídek bydlení a pomoci.“ U soudu Richter popsal, že v domě nejprve rozmístil a otevřel plynové lahve, pak začal zapalovat oheň. „Jak to bouchlo, dva metry ze schodů jsem letěl na zahradu,“ líčil u soudu. Kanystry prý do vily dovážel několik týdnů, schovával je s Crhou ve sprchách wellness části domu, koupil i dvě propanbutanové lahve, jednu vzal z grilu na terase. Bomby podle svých slov pustil hned. „Všechny lahve byly puštěné, strašně dlouho mi to trvalo. Dům má přes tisíc metrů čtverečních. Nenapadlo mne, že budu tak dlouho rozlévat benzin, byl jsem úplně vyflusnutý, podle mne plyn mezitím utekl, možná pak neměl žádný účinek,“ popsal Richter. Zda o plánu věděla i Crhová Mitrofanová, nedokázal říct. Nicméně se s ní měl setkat až na společném obědě v Olomouci ve čtyřech dva měsíce po požáru. Crha vysoké pojištění vily na celkem 55 milionů zdůvodnil jejím nákladným provozem. „Dům jsem deset let spravoval, byla to moje srdeční záležitost, ale nakonec se ukázal být Danajským darem,“ řekl soudu Crha. „V roce 2021 přišla energetická krize, provoz domu začal být přítěží, byly drahé energie, lidé, například hospodyně. Navíc se velké nemovitosti přestaly prodávat. Chci se doznat k obžalobě, byl jsem organizátor trestného činu,“ přiznal  Crha. Dodal, že vila nebyla zapsaná jako kulturní památka, ačkoli o to ministerstvo kultury usilovalo. Uvedl, že došlo k několika schůzkám s Richterem, další schůzky následovaly. I Crha, stejně jako Richter tvrdí, že nikdo další o jejich plánech nevěděl. Crha dnes u soudu uvedl, že aby dostal manželku před požárem z domu, napadlo ho využít desetileté výročí seznámení. Tvrdí, že navrhl ženě, aby jela do Olomouce na kosmetiku. „Já zůstal několik hodin v Moravičanech, potom jsme jeli z Olomouce společně do Brna, kde jsme se v roce 2013 seznámili,“ řekl k manželčině alibi na osudného 6. září 2023. Na konci září pak společně odjeli dovolenou do Řecka. „Žena tam na mne uhodila, že se šeptá, že v tom (požáru) mám prsty. Dala mi hodinu na odpověď, jinak že odjede. Přiznal jsem se jí. Nejdřív se chtěla rozvést, pak ale nechtěla, abych šel do vězení,“ dodal. Manželčinu DNA na víčku jednoho z patnácti kanystrů vysvětlil tak, že s Richterem použili na otírání možných otisků deky z vily, a stopy se tak mohly přenést sekundárně. Crhová Mitrofanová svou vinu popírá, s obžalobou nesouhlasí. „Nevymyslela jsem oslavu našeho seznámení. Kdybych byla organizátorka, udělám to úplně jinak,“ prohlásila. Protože její manžel nemá dobré vztahy se svými sestrami, viděla příčinu zde. „Byla jsem si téměř jistá, že budovu podpálila rodina. Bylo hned vidět, že to nebouchlo samo, třeba topení,“ řekla. Podle ní přišla manželovi před požárem SMS od jeho švagra: „Davide, nemám s tím nic společného, co dělají tvoje sestry.“ „Také mi v té době někdo přejel pejska. Bylo toho víc najednou, manžel říkal, že musím být opatrná,“ uvedla. Při čtení výpovědí zaznělo, že příbuzní Crhovou označili za zlatokopku. „To jsem slyšela, i když jsem si brala Davida. Také jsem slyšela, že je mafián a podvodník.  Za třináct let jsem si ale vydělala 50 milionů v čistých provizích, nejsem zlatokopka. Kdyby za prodej vily dostal 100 milionů, nárok jsem na ně neměla, měli jsme rozdělený majetek,“ vypověděla žena. Navíc plánovali v Uničově postavit rodinný dům, pozemek už měli domluvený. Požár vypukl nad ránem 6. září 2023. Podle spisu Richterová o plánu na zapálení vily věděla. Yvona Crhová Mitrofanová podle obžaloby vytvořila smyšlené alibi pro sebe a Davida Crhu, aby zakryla jejich účast na přípravě požáru. Požár byl následně oznámen pojišťovně. Škoda byla vyčíslena na více než 26 milionů korun. Likvidace pojistné události však nebyla dosud ukončena a pojistné plnění nebylo vyplaceno. Jednání je kvalifikováno jako pokus o pojistný podvod, u Davida Crhy pak i ve formě organizátorství, u Yvony Crhové Mitrofanovéa Moniky Richterové i ve formě pomoci. V případě prokázání viny jim hrozí trest odnětí svobody od pěti do deseti let.", "images": 5, "disc": 24, "tags": ["Olomoucký kraj", "vila", "Jiří Richter", "podvod", "požár", "Zprávy z Olomouce a okolí"]}
{"title": "V Utahu nastražili bombu pod auto televize informující o Kirkově případu", "time": "2025-09-15T14:21:00+02:00", "content": " Úřady zatkly osmapadesátiletého Adeeba Nasira a jednatřicetiletého Adila Ahmeda Nasira. Jsou podezřelí mimo jiné z teroristické hrozby, držení zbraní hromadného ničení a držení výbušných zařízení. Úřady neoznámily motiv jejich činu ani to, zda jsou muži příbuzní. Typ výbušného zařízení a jeho umístění bylo vyhodnoceno jako vážná hrozba pro veřejnou bezpečnost, což vedlo Federální úřad pro vyšetřování (FBI) k převzetí vyšetřování případu. FBI prohledala dům ve městě Magna, které leží nedaleko Salt Lake City. Sousední domy byly během prohlídky evakuovány. Agenti nalezli výbušniny a součástky související s výbušninami, střelné zbraně či nelegální omamné látky, napsala agentura AP s odvoláním na soudní záznamy. Úřady uvedly, že také našly nejméně dvě falešné zbraně hromadného ničení. Fox News, k níž je Fox 13 přidružená, je nejsledovanější kabelová zpravodajská stanice v USA. Mediální magnát Rupert Murdoch ji založil v roce 1996 s cílem oslovit konzervativní diváky. Zavražděný politický aktivista Kirk na Fox News v červenci hostoval jako spolumoderátor víkendové edice pořadu Fox & Friends. Jednatřicetiletý Kirk, který byl minulou středu zastřelen při vystoupení v univerzitním kampusu v Utahu ve městě Orem, byl vlivným spojencem prezidenta Donalda Trumpa a spoluzakladatelem neziskové skupiny Turning Point USA, největší konzervativní mládežnické organizace v zemi. Kirkova vystoupení v univerzitních kampusech po celé zemi běžně přitahovaly davy lidí. Kirk byl zvučným hlasem konzervativního hnutí: na sociální síti X měl 5,2 milionu sledujících, byl moderátorem populárního podcastu a rozhlasového pořadu The Charlie Kirk Show.", "images": 2, "disc": 11, "tags": ["Salt Lake City", "Charlie Kirk", "Utah", "Bomba", "Spojené státy americké", "Federální úřad pro vyšetřování (FBI)", "televize", "Fox News"]}
{"title": "Komplikace na Pražském okruhu. Nehoda kamionů uzavřela Cholupický tunel", "time": "2025-09-15T14:05:00+02:00", "content": " Nehoda se stala kolem 12:30. „Krátce po nehodě byl jeden jízdní pruh průjezdný, poté byl ale kvůli odstranění uniklých provozních kapalin tunel na nezbytně nutnou dobu uzavřen,“ uvedla mluvčí. Podle serverudopravniinfobyla na místě kolona, která řidiče podle odhadu měla zdržet až na 75 minut. S ohledem na tvorbu kolon policie doporučovala místo objet. Okolnosti a příčiny srážky kamionů policie vyšetřuje. Při následném odtahu havarovaných aut podle mluvčí Evy Kropáčové může být tunel na potřebnou dobu znovu uzavřen, uvedla později odpoledne. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 1, "tags": ["Praha", "Zprávy z Prahy-východu a okolí", "Komořanský tunel", "Pražský okruh"]}
{"title": "Z rodin se dojily peníze, přiznal mladík souzený za zotročování studentek", "time": "2025-09-15T14:20:00+02:00", "content": " Ke Krajskému soudu v Plzni ho dnes eskorta přivezla holohlavého a s vousy, před rokem měl krátké vlasy a pečlivě oholenou tvář. Podle spisu hledal oběti na seznamkách. Jakmile se s ním dívky vyspaly, začal je podle obžaloby vydírat zveřejněním videí z jejich sexu, která potají pořídil. Zcela ovládal jejich život, zneužíval je, ponižoval, znásilňoval, nutil je sloužit mu a okrádal je. Jedna z obětí kvůli tomu uvažovala o sebevraždě. Dívky izoloval od rodin, tvrdil jim, že kromě něj nikdo z příbuzných o ně nemá zájem. Přinutil je sázet a tvrdil jim, že prohrály statisíce. Dívky si pak braly půjčky nebo si půjčovaly od rodin a nosily mu další a další peníze, aby měl na prostitutky nebo pobyty v luxusních hotelích. Muž se dokonce obrátil i na dědu jedné z obětí s tím, že pokud mu nedá ihned peníze na zaplacení dluhů, které vnučka v kasinu udělala, půjde dívka k soudu. Z prarodiče tak obžalovaný vylákal 800 tisíc korun. Dnes u soudu přišel s tím, že řadu skutků provedl po dohodě s mužem arménského původu. „Nabídl mi výdělek, sháněl flexibilní lidi, kteří by se pohybovali v šedé zóně. Předal mi už vytvořené a ověřené profily do seznamek. Jednalo se o to, abych na seznamkách našel co nejvíce dívek mezi 25 a 35 roky, a ty pak finančně ‚vytuneloval‘. Já mu oponoval, že lepší by byly ve věku od 35 do 55 let, tam by to bylo rychlejší,“ tvrdil dnes soudu mladík. Nakonec podle obžaloby zotročil tři dívky. Minimálně jedna může mít z prožitých hrůz podle znalců doživotní psychické následky. Jednu z dívek například nutil, aby ho svlékala, oblékala, myla mu boty, částečně jí ostříhal vlasy, donutil ji, aby se pořezala na ruce. Nesměla chodit ani ven, omezoval ji v hygieně, když šla na toaletu, šel s ní. Dívka od něj téměř nahá utekla. Muž potvrdil, že si on a jeho údajný komplic zjišťovali, jaký rodiny obětí majetek, co by ještě mohly prodat, aby se k němu dostaly další peníze. „Z rodin se dojily peníze. Já jsem mu pak dával polovinu, aby je zhodnotil. Imponoval mi,“ vysvětloval souzený. O muži s arménskými kořeny podle svých slov dosud nemluvil, protože doufal, že mu teď pomůže. Že ho za dlouholeté mlčení finančně odmění. Do dnešního dne ale od něj nedostal ani korunu, proto se rozhodl mluvit. „Teď mi došlo, že budu odsouzen i za něj a že se mi od něj nedostalo ani špetky podpory, ani zpětné vazby, finanční náhrady,“ vysvětloval obžalovaný. Z reakce soudu však vyplynulo, že je novou verzí příliš nepřesvědčil. Pokud obžalovaný v řádu dnů nedodá slíbené nové důkazy, jež by podpořily nově předloženou verzi, jednání bude na podzim pokračovat závěrečnými návrhy. Při zahájení hlavního líčení žalobce navrhoval 10 let vězení za znásilnění, zbavení osobní svobody, vydírání, nebezpečné pronásledování, podvod a účast na sebevraždě. Mladíka soudí za zotročování studentek (24. 9. 2024)", "images": 2, "disc": 6, "tags": ["Zprávy z Plzně a okolí", "Plzeňský kraj", "peníze", "rodina", "oběť", "seznamka", "Krajský soud v Plzni"]}
{"title": "Třináctý důchod ano, čtrnáctý ne. Musíme být realisté, říká lídr Stačilo!", "time": "2025-09-15T14:06:00+02:00", "content": " Upozorňujete na problémy vyloučených lokalit, exekucí, milionu lidí na pokraji příjmové chudoby, jak si tedy vysvětlujete, že klasické levicové strany v parlamentu nejsou?V České republice se 35 let vede propaganda, že levice rovná se nesvoboda. Následkem bylo to, že členské základny levicových stran začaly silně stárnout a nebyly schopné přilákat mladé lidi, což přetrvává. Je to typický problém států visegrádské čtyřky, v Německu to problém není. Protože v Německu neměli 40 let socialismus.A co východní Německo, kde je levice silná, ve Slovinsku je radikální levicová strana Levica ve vládě. Navíc její členská základna je neuvěřitelně mladá. Chcete říci, že v České republice je situace horší než v jiných státech?Přesně tak. Levice je v Česku slabá i kvůli tomu, že levicová strana nemůže být přisátá na dary spolků miliardářů, jako je Spolek pro podporu liberální demokracie, který financuje všechny vládní strany. V minulosti to fungovalo tak, že levicové strany měly relativně velkou členskou základnu a mohly peníze získávat z členských příspěvků. Třeba britská Labour party dostává štědré finanční dary od anglických odborových svazů, tato koordinovaná spolupráce u nás chybí. V roce 2019 maturoval na gymnáziu v Sokolově. Od roku 2020 studoval bakalářský program politologie na Katedře politologie a mezinárodních vztahů na ZČU v Plzni. V roce 2022 strávil měsíc na studijním pobytu v USA na Valdosta State University. V roce 2023 získal bakalářský titul. V roce 2022 vstoupil do strany Levice. V lednu 2025 rezignoval na funkci jejího tiskového mluvčího a po delších sporech o strategické směřování strany do voleb do Poslanecké sněmovny se rozhodl stranu opustit a začít podporovat hnutí Stačilo! jako bezpartijní. Je mu 25 let, žije v Plzni, rád čte a vaří, mezi jeho nejoblíbenější spisovatele patří Haruki Murakami. Přispívá do časopisu Argument a týdeníku Naše pravda. Hovoří plynně anglicky. České odbory ale připomínají spíš Potěmkinovu vesnici, protože v nich není dost členů, takže ani odbory nemají dost členských příspěvků. Proč levicové strany dlouhá léta neříkaly lidem: vstupte do odborů, braňte svoje práva?V tom jsme zase výjimka, protože třeba v USA je obrovský rozkvět odborových organizací. Byla tam zaznamenána spousta případů, kdy i přes odpor společností, jako je Amazon, zaměstnanci odbory vytvořili. V Česku jsme ale měli politickou stranu, která měla ve volbách 30 procent hlasů a víc, byla to sociální demokracie.Ta se ale rozhodla spolupracovat sODSv rámci opoziční smlouvy. Tenkrát levicové ideály byly i u nich na ústupu. Později se sociální demokraté rozhodli spolupracovat i sANO.Ano, spolupracovali i sAndrejem Babišem. Na druhou stranu jsem vděčný, že uvnitř levicových stran, pokud se bavíme o programu, vidím velkou renesanci. KSČM jako jediná kultivuje myšlenku zkrácení pracovního týdne na čtyři dny, v rámci sociální demokracie rozvíjí spousty dobrých debat Masarykova demokratická akademie. Programy levicových stran byly dříve tvořené nákupním seznamem různých politických slibů a chyběla jednotná ucelená vize. Nyní už jsme schopni vložit do programu emoční vizi, jakou alternativu reálně chceme. Jedním z bodů programuStačilo!je 13. důchod. Mně po přečtení tohoto bodu naskočila otázka, proč nenavrhnout rovnou 14. nebo 15. důchod?Protože vždy musíme vycházet z nějaké politické reality. Takže 14. důchod ne, protože nejsou peníze?Ano. Je tu ale spousta důchodců, kteří nedokážou z důchodu vyžít. Při kontaktní kampani se s nimi ostatně neustále potkávám. Lídryně hnutí Stačilo!Kateřina Konečnáříká, že v České republice není svoboda slova, ale odhadem každý třetí den je v televizi. Je to korektní tvrzení?Přes 50 procent lidí ale v průzkumech uvedlo, že souhlasí s tím, že si musí dávat pozor na to, jaké politické názory říkají na veřejnosti. Pokud by tu byla taková svoboda slova, tak by se tolik lidí nebálo. Když se lidé bojí, dá se to považovat spíš za jejich osobní nestatečnost. Vy se přece také nebojíte říkat svoje názory a považujete se za superstatečného?Neříkám že superstatečného, ale vyžaduje to velkou dávku odvahy. Čtyři roky říkáte své názory a stalo se vám za tu dobu něco? A Kateřině Konečné? Stalo se jí něco?Co by vás přesvědčilo o tom, že je tu špatná situace ohledně svobody slova? Že někoho zmlátili? Zdroj: průzkumy agentur STEM, Ipsos, Kantar, Median, NMS Mluvím o tom, že Kateřina Konečná přijde do České televize a zvedne ruku pro vystoupení z EU a z NATO a přesto mluví o tom, že tu není svoboda slova.Takže to, že Kateřina Konečná vystoupí v televizi, je pro vás důkaz svobody slova a budeme ignorovat ty běžné obyčejné lidi, kteří se bojí říkat nahlas svoje názory? Nebylo by lepší, kdybyste vystoupil a řekl lidem, nebojte se říkat svoje názory. Místo toho řeknete: mně je vás líto, že se bojíte říkat svoje názory. Kdybyste je podpořil, aby ve větší míře řekli, co si myslí, pak by možná vstupovali do stran, vstupovali by do odborů a pak by se nám možná žilo lépe. Nebo ne?Na nedávné besedě s Kateřinou Konečnou v Plzni jsem mluvil o odvaze vystoupit, já naopak burcuji lidi k odvaze. V březnu 2024 v debatě CNN Prima News Kateřina Konečná obhajovala tvrzení, že ruské volby jsou transparentní a demokratické, vy si to také myslíte?Ne. Je to hybridní režim. V hybridních režimech většinou volby probíhají, ale opozice je nějakým způsobem znevýhodněná, ať už materiálně nebo tím, kolik se jí dostává mediálního prostoru. Hybridním režimem je i Maďarsko. Vzhledem ke svému vzdělání dokáži tyto věci trochu přesněji popsat. Když se redaktorka ČT zeptala 1. srpna v Událostech komentářích v debatě sedmi politiků hlavních stran, kdo by byl pro vystoupení z EU a NATO, zvedla ruku lídryně hnutí Stačilo! Kateřina Konečná. I vy byste zvedl ruku?Ano. Jaké by mělo vystoupení z EU výhody pro české obyvatele nebo pro firmy?Nemuseli bychom tu mít povolenky pro domácnosti, které podle některých odhadů budou znamenat pro některé domácnosti výdaje ve výši 80 tisíc korun ročně. Ve stavu, kdy tu máme milion lidí v příjmové chudobě, to zavání hrozbou naprostého sociálního rozvratu tohoto státu. Kdybyste se mě zeptala na toto pár let zpátky, odpověděl bych, že jsem s EU nespokojený a že bych si představoval rozsáhlou vnitřní reformu. Z tohoto názoru už jsem vyléčený, protože to, co se v poslední době v Bruselu děje, mi ukazuje, že instituce je nereformovatelná. Musíme si uvědomit, že EU je projekt západních elit, od samého začátku to nahrávalo jejich vlastním zájmům. I v roce 1957, kdy bylo založeno Evropské hospodářské společenství, což byla snaha předejít další válce, to byl projekt elit?Jednoznačně, protože zájmem bylo usnadnit pohyb zboží, usnadnit obchod. Všimněte si debat v poslední době, že má vzniknout kapitálová unie, nikdo ale neřeší, že by měla vzniknout sociální unie. Mluví se o jednotných pravidlech i v jiných oblastech, nejen o jednotném kapitálovém trhu. Určitě slyšíte i debatu o tom, že by se mělo částečně ustoupit i od Green Dealu. Navíc mluvíte o povolenkách pro domácnosti, které ještě neplatí.Mluvím o nich proto, že je to rozsáhlá hrozba. Ale není to chyba levicových stran, které v evropském parlamentu nejsou dostatečně zastoupeny a jen málo pro peněženky voličů udělaly?Jaké levicové strany máte na mysli? Levicové strany v Česku, Německu, ve Francii a dalších zemích.Klub levicových stran je jeden z nejmenších. A není to chyba? Nepřesvědčili jste málo voličů, že mají vstoupit do levicových stran, že mají podporovat levicovou politiku?To je naivní představa. Pravicové strany mají obrovské množství peněz, protože mají sponzory z řad oligarchů. To je klíčem k jejich zářným volebním úspěchům. Ale levicová strana, která se tu měla zastávat obyčejných lidí, se, jak jste sám řekl, nejdříve spojila s ODS a pak s ANO, v jejímž čele také stojí oligarcha. KSČM, součást Stačilo!, také tiše podporovala ANO.S kým by se měla levice spojit? S Petrem Fialou by snad šla v roce 2017 prosazovat nějaká sociální politika? Na to není odpověď, když se to nezkusilo.Nešla by prosazovat. Já jen říkám, že vy na jednu stranu říkáte, že největší hrozbou jsou oligarchové a na podzim se hodláte spojit s ANO.Kdo říká, že se budeme spojovat s nějakým oligarchou? Nevím, jak voliči rozhodnou.", "images": 1, "disc": 30, "tags": ["Hnutí ANO", "ODS - Občanská demokratická strana", "Zprávy z Plzně a okolí", "Plzeňský kraj", "Volby do Poslanecké sněmovny 2025", "Hnutí STAČILO!", "Starobní důchod", "Česká republika"]}
{"title": "Trump poprvé označil Rusko za agresora, vůči Putinovi dál přitvrzuje", "time": "2025-09-15T13:58:00+02:00", "content": " Trump v neděli v souvislosti s ukrajinskými a ruskými ztrátami řekl novinářům, že „tento týden zemřelo 8000 vojáků z obou zemí. O něco více těch z Ruska, protože když jste agresor, přicházíte o víc“. Politico připomíná, že Trump v minulosti odmítal Rusko odsoudit kvůli invazi na Ukrajinu, která trvá od února 2022. Například letos v únoru se jeho administrativa postavila na stranu Ruska a Severní Koreje, když hlasovala proti rezoluci Valného shromáždění OSN vyjadřující podporu ukrajinské územní integritě a odsuzující Moskvu. V dubnu Trump obvinil Ukrajinu z rozpoutání války. Prohlásil, že „nezahájíte válku proti někomu, kdo je dvacetkrát větší než vy a pak nebudete doufat, že vám jiní dají nějaké rakety“. Během léta se však Trumpův postoj podle Politica změnil a USA vyvíjejí stále větší tlak na ruského prezidenta Vladimira Putina, který brání Trumpovým snahám o zprostředkování přímých mírových jednání s ukrajinským prezidentem Volodymyrem Zelenským. Šéf Bílého domu v neděli také řekl, že si myslel, že ukončit válku na Ukrajině pro něj bude snadné, ale ukázalo se, že je to těžké. „Myslím, že musím mluvit jen já. Oni (Zelenskyj a Putin) se nenávidí. Nenávidí se tak moc, že nemohou dýchat,“ uvedl Trump. Trumpova vláda čelí výzvám, aby zavedla přísnější sankce na Rusko vzhledem k tomu, že její snaha přivést Putina k jednacímu stolu se Zelenským nikam nevede. Trump v neděli řekl, že to plánuje, ale teprve poté, co evropské země přestanou kupovat ruskou ropu a zpřísní vlastní sankční režim. V sobotu šéf Bílého domu jako podmínku stanovil to, že ruskou ropu musí přestat odebírat všechny státy NATO. K jejím největším odběratelům patří Turecko, dále ji nakupuje Maďarsko a Slovensko.", "images": 2, "disc": 249, "tags": ["Donald Trump", "Rusko", "Vladimir Putin", "Volodymyr Zelenskyj", "Válka na Ukrajině", "Bílý dům"]}
{"title": "Změna času 2025. Kdy začíná zimní a v kolik bude večer tma", "time": "2025-09-15T13:55:00+02:00", "content": " Letní čas začíná vždy poslední březnovou neděli a končí poslední neděli v říjnu. Do poloviny 90. let trval v Česku letní čas půl roku. Od roku 1996 se Česká republika připojila ke zvyklostem Evropské unie a časový posun trvá sedm měsíců. Letní čas v České republice končí vnoci ze soboty 25. října na neděli 26. října 2025. V 3:00 ráno se ručičky hodin posunou o jednu hodinu zpět, tedy na 2:00. Noc tak bude delší a my si budeme moci o hodinu déle pospat. Pro všechny zmatené cestovatele: tento systém je platný pro celou Evropskou unii. Příští rok začne letní časv neděli 29. března 2026a potrvádo neděle 25. října 2026. S koncem letního času se radikálně zkrátí světlé večery. Zatímco ještě 21. října v Praze slunce zapadne v 18 hodin a úplná tma bude v 19:47 (tzv. konec večerního astronomického soumraku), o dva týdny budou poslední paprsky vidět v půl páté a tma padne v 18:24. Středoevropský časSEČ (CET, GMT+1h) také obyčejný, standardní nebo klasický. Je naším časovým pásmem, když není zaveden letní čas. Letní časSELČ (CEST) odpovídá sousednímu pásmu, východoevropskému času VEČ (EET, GMT+2h). V sobotu 25. října slunce zapadne v 17:53 (údaj pro Prahu), ale po změně času v neděli se s ním rozloučíme už před pátou hodinou. A dny se budou krátit čím dál rychleji. Nejdřívější tma nastane od 10. do 13. prosince, kdy slunce zapadá už minutu po 16. hodině (údaj pro Prahu). Přesně podle pranostiky Lucie noci upije se den poté posune západ slunce o minutu později. V říjnu slunce vychází až po sedmé hodině, ale první rozbřesk nastává před šestou. Po skončení letního a návratu přirozeného času bude vycházet po půl sedmé s rozbřeskem před pátou. To se však bude rychle posouvat. Až do zimního slunovratu, který letos nastanev neděli 21. prosince 2025 přesně v 16:02 hodin. Střídání času s sebou přináší i řadu rizik, která jsou podložena vědeckými studiemi. Jarní přechod na letní čas je často spojován s narušením biologického rytmu, což může vést k únavě, ztrátě spánku a zvýšenému riziku infarktů, dopravních nehod a mrtvice. „Studie spojují nedostatek spánku při přechodu na letní čas s dopravními nehodami, úrazy na pracovišti a potraty při umělém oplodnění. Zvyšuje se také riziko srdečního infarktu,“vysvětlil v rozhovoru pro iDNES.czMUDr. Peter Šóš, lékař v oboru psychiatrie a spánkové medicíny. Naopak návrat ke středoevropskému času, který nás bude čekat v říjnu, sice znamená hodinu spánku navíc, ale někteří lidé se i tak potýkají s únavou, jelikož si organismus musí na nový režim zvyknout. Experti radí posunout si spánek o pár minut denně dopředu a vystavovat se rannímu světlu, aby si tělo lépe zvyklo. 26. října 2026 otočíme ručičky na budíku o jednu hodinu zpět. Už několik let se vedou intenzivní debaty o zrušení střídání času v celé Evropské unii. Evropský parlament sice v roce 2019 schválil návrh na ukončení této praxe, ale členské státy se nedokázaly dohodnout na tom, zda trvale přejít na letní, nebo na standardní SEČ čas. Důvodem jsou obavy z rozdílů mezi zeměmi, což by mohlo mít negativní dopad na dopravu i obchod. Střídání času tak bude s největší pravděpodobností platit minimálně do roku 2026. Poprvé byl letní čas zaveden za první světové války, kdy měl pomoci šetřit energii. V Československu se pak pravidelně čas střídal od roku 1979. Od roku 1996 je zavedeno jednotné datum pro začátek a konec letního času pro celou Evropskou unii. Vždy začíná poslední neděli v březnu a končí poslední neděli v říjnu. Mobilní telefony, počítače a tablety si čas upraví samy, ale u klasických hodin je potřeba nezapomenout na ruční posun. A pak také samozřejmě v neděli 26. října 2025 ráno nezmatkovat, jestli se daný časoměřič posunul sám, nebo je třeba ho posunout ručně.", "images": 2, "disc": 50, "tags": ["Letní čas", "posun času", "Evropská unie", "Česká republika", "spánek"]}
{"title": "Pavel zamíří do Spojených států. Přednese projev v OSN i na Harvardově univerzitě", "time": "2025-09-15T13:51:00+02:00", "content": " Pavel se v New Yorku setká s vrcholnými představiteli OSN i řady dalších států, zúčastní se také odhalení daru České republiky pro OSN i zahájení výstavy UNICEF. Česko věnuje OSN skleněnou instalaci Herbarium od novoborské společnosti Lasvit. Dosud Česko patřilo podle serveru Publico do skupiny zhruba 65 ze 193 členských států, které v sídle OSN dar neměly. Národní projev na Valném shromáždění OSN prezident přednese ve středu 24. září. Tentýž den odpoledne bude mít přednášku na Harvardově univerzitě. Francie, Kanada, Austrálie či Británie dříve oznámily záměr uznat samostatný Stát Palestina právě na zasedání Valného shromáždění OSN. Pokud se tak stane, budou uznávat palestinský stát asi tři čtvrtiny členských zemí organizace. Česko takový krok neplánuje. V srpnu Pavel řekl, že Česko zastává pragmatický pohled, založený nejen na právu, ale také na jeho vymahatelnosti. Velká část států, které uznávají Palestinu jako stát, k věci podle něj přistupuje symbolicky. „Spíše bychom měli pokračovat v tom, aby mohl Stát Palestina formálně vzniknout a skutečně fungovat. Protože vyhlásit ho, uznat ho s tím, že v praxi vlastně nebude fungovat, je podle mého názoru tak trochu vytvářením očekávání a nadějí na straně Palestinců, které potom nebudou naplněny,“ dodal tehdy Pavel. Symbolický druh podpory podle něj ale smysl také má.", "images": 0, "disc": 14, "tags": ["Organizace spojených národů (OSN)", "Petr Pavel", "Harvardova univerzita", "Spojené státy americké", "Česká republika", "Palestina"]}
{"title": "Hračkám se v Japonsku daří. Dospělí je místo dětem kupují sobě", "time": "2025-09-15T13:35:00+02:00", "content": " Trh s hračkami vzrostl za rok 2024 o 7,9 procenta proti předchozímu roku na 1,1 bilionu jenů (154,5 miliardy Kč), uvedla Japonská asociace hraček. Nejvíce lidé nakupují karty a zboží s motivy známých postaviček. Daří se ale také digitálním hračkám jako Tamagoči, o něhož hráč musí pečovat a časem se z něho vylíhne tvor, a plyšovým zvířátkům. „Tradiční pohled na hračky se začíná měnit. V posledních letech se stávají koníčkem pro dospělé a způsobem, jak vyjádřit sami sebe,“ uvedl v nedávné studii ekonom Sacuki Kimura z výzkumného institutu Meidži Jasuda. To potvrzují i vládní data, podle kterých se výdaje na hračky zvýšily zejména u jednočlenných domácnostech bez dětí. „Hračky se staly (pro dospělé) dostupnou volbou, protože náklady na koníčky a zábavu celkově vzrostly,“ uvedl dále Kimura. Rozmachu trhu s hračkami pomáhají i sociální sítě, kde společnosti své výrobky nejen propagují, ale kde uživatelé také navzájem sdílejí, jaké hračky vlastní. „Ukazuje to, jak spotřebitelé nacházejí hodnotu nejen v předmětu, ale také v zážitku nebo vztahu s jinými lidmi,“ dodal Kimura. Počet stoletých či ještě starších lidí se v Japonsku přiblížil 100 000, vyplývá z aktuálních údajů zveřejněných japonskou vládou. Ženy přitom tvoří 88 procent z nich. Japonsko je jednou z nejrychleji stárnoucích společností, kde se lidé díky zdravé stravě dožívají vysokého věku a kde je zároveň nízká porodnost. Podle údajů zveřejněných ministerstvem zdravotnictví několik málo dní před Dnem respektu vůči seniorům, který letos připadá na 15. září, je v zemi 99 763 osob ve věku 100 a více let. Letos věku 100 let dosáhlo 52 310 lidí, přičemž tito noví století od japonského premiéra v tento den obdrží blahopřejný dopis a stříbrný šálek zvaný sakazuki určený k popíjení saké.", "images": 1, "disc": 0, "tags": ["Pokémon", "The Pokémon Company", "hračka", "Japonsko", "Tamagoči"]}
{"title": "Důchodců bude přibývat. Co před volbami politické strany slibují seniorům?", "time": "2025-09-15T13:34:00+02:00", "content": " Politici před volbami slibují, že těmto lidem pomohou. Na výstavbě kapacit, podpoře terénních služeb a úlevě pečujícím příbuzným se shodnou všechny oslovené strany. Lidovecký ministr práce a sociálních věcí Marian Jurečka tvrdí, že pokud znovu budou ve vládě, stanoví si tento problém jako prioritu.„K naším prioritám, což jsou obrana, bezpečnost a dobudování infrastruktury, dodávám ještě jednu – budování kapacit péče o seniory,“ prohlásil Jurečka. Primárně chce stavět nové domovy a zařízení se zvláštním režimem a také rozšířit odlehčovací služby a denní stacionáře. Zástupci hnutí ANO, SPD, Pirátů a Stačilo! také zmiňují potřebu lepšího ohodnocení pracovníků sociálních služeb. V Česku jich chybí tři tisíce, potenciální zájemce odrazují nízké platy a náročnost práce. Piráti chtějí těmto lidem zajistit férové odměňování, Stačilo! důstojné mzdy pro celodenní pečovatele o lidi v těžkém stavu. Hnutí ANO mluví o tom, že by se kromě peněz měla zvýšit společenská prestiž tohoto povolání. S dalšími konkrétními návrhy, jak lépe tyto lidi ohodnotit, přišla SPD: „Výrazně zvýšíme mzdy sociálním pracovníkům a pečovatelům a nabídneme jim speciální benefity, jako je státní penzijní připojištění, hrazená rehabilitační péče či příspěvek na rekreaci,“ navrhla poslankyně SPD Lucie Šafránková. Aleš Juchelka z hnutí ANO ještě doplnil, že stát bude muset podpořit moderní technologie, jež dokážou v péči o staré lidi asistovat. „Uhlídají zdravotní stav a třeba pohyb osob v jejich domácím prostředí na základě speciálních radarů. To je budoucnost. Kapacity ani na pečovatele nebudou tak vysoké, aby stárnoucí populaci obsloužily,“ poznamenal Juchelka. Starostové chtějí, aby vznikalo více komunitních center pro lidi, kteří nemůžou zůstat v domácím prostředí. „To bude vyžadovat zapojení všech aktérů – státu, krajů, obcí i soukromého sektoru. Jen kombinací těchto zdrojů zajistíme dostatek služeb a kvalitní péči pro dlouhodobě rostoucí počet seniorů,“ řekla Eliška Olšáková ze STAN. Právě podporu komunitních a sousedských vazeb na vesnicích a ve městech považuje Kristýna Hypšová z Asociace péče o seniory za klíčovou. Může to pomoci osamělým seniorům, kteří se nemohou spoléhat na příbuzné. V komunitních centrech navážou nové vztahy s lidmi, na které se v případě potřeby obrátí. To, že míst v domovech je málo, potvrzují zkušenosti jejich zaměstnanců z celého Česka. „Nejsme schopni poptávku uspokojit a nevyřízených žádostí nám stále přibývá,“ popsala před časem Jana Schmidtová, zdravotně-sociální pracovnice Domova sociálních služeb Meziboří v Ústeckém kraji. Čekací lhůty na umístění se jim od roku 2018 prodloužily v průměru o čtyři měsíce. Teď je to šest až 12 měsíců. „Dlouhodobě máme nedostatek 10 až 15 tisíc lůžek,“ vyčíslil ředitel Asociace poskytovatelů sociálních služeb ČR Jiří Horecký. „Prognózy se víceméně shodují na tom, že do roku 2040 bude potřeba 30 tisíc dodatečných lůžek a že se bude zvyšovat počet lidí nad 80 let trpících demencí,“ upozornil dále Horecký. Řešením je větší výstavba, ale také hledání alternativ, aby lidé v závěru života mohli zůstávat co nejdéle doma. Výhled do budoucna ukazuje, že starých lidí bude přibývat a počet zdravotních a sociálních pracovníků, kteří by se o ně mohli starat, klesne. Čím dál více bude na příbuzných – zpravidla na dětech – aby se o rodiče na sklonku života postarali. Pro tyto lidi je to ale náročné. Své o tom ví Hypšová. S péčí má osobní zkušenost a také je v kontaktu s řadou lidí, kteří to mají stejně. „Máme v tuhle chvíli dvě generace seniorů. Devadesátníky a sedmdesátníky, kteří pečují o své devadesátileté rodiče a jsou úplně v pasti. Tato skupina obyvatel je přetížená a nikdo ji nevidí,“ shrnula Hypšová. Možná ještě těžší než sedmdesátníci to mají pečující lidé v produktivním věku. „Vznikají srdcervoucí situace, kdy z pražské nemocnice zavolají chlapíkovi z Teplic do práce, aby si buď přijel pro maminku, nebo ji vystrčí na ulici. On ani nemá doma připravený pokoj, kam by umístil maminku, která i v domácím prostředí potřebuje lékařskou péči a je třeba dezorientovaná,“ řekla Hypšová. „Nebo jak by vám bylo, kdybyste se na chodbě nemocnice najednou dozvěděli, že si máte odvézt maminku, kterou je potřeba přebalovat a krmit?“ dodala. Asociace péče o seniory si udělala statistiku v Pardubickém kraji. Jen v něm je 21 procent lidí, kteří o někoho pečují. Hypšová předpokládá stejný podíl pečujících i jinde. Peníze v sociálních službách chybějí dlouhodobě a návrh státního rozpočtu na příští rok nepřináší žádné zlepšení, ba naopak. Peníze na podporu sociální práce a dotace na sociální služby v něm chybějí. Redakce iDNES.cz proto politickým stranám položila i otázku, kde by chtěly na své sliby vzít, ale SPD a Stačilo! se odpovědi vyhnuly. Současný ministr Marian Jurečka slibuje, že digitalizace sociálních služeb umožní adresné a efektivnější financování. Část peněz chce najít v evropských fondech. Piráti podle Olgy Richterové ušetří spoustu peněz bojem proti korupci.", "images": 6, "disc": 136, "tags": ["sociální služby"]}
{"title": "Odboráři radí lidem, jak mají volit. Chtějí opět věk odchodu do penze 65 let", "time": "2025-09-15T12:44:00+02:00", "content": " Volební kompas zaměstnanců mapuje témata růstu mezd a kolektivní vyjednávání, dostupnost bydlení, rovné odměňování žen a mužů nebo sociální jistoty a další klíčové otázky. Odbory postoje stran mapují a glosují na více než padesáti stránkách. „Všechny strany vládní koalice v podstatě deklarují, že snížení hranice odchodu do důchodu na 65 let nebo její zastropování v podstatě nepodporují, přičemž argumentují tím, že dochází ke stárnutí populace, finanční neudržitelnosti systému nebo podporou zdravého životního stylu,“ rekapitulují odbory. „Hnutí ANO a ostatní strany opozice deklarují, že jsou pro zastropování věku odchodu do důchodu na 65 let, současně některé strany zmiňují potřebu řešení dalších otázek, například navázat věk odchodu do důchodu na věk dožití nebo dřívější odchod do důchodu pro ženy,“ dodává odborová centrála ČMKOS ve svém komentáři. I když Středula, za jehož zády stáli předáci odborů, svým vyjádřením k penzím podpořil fakticky současnou opozici, žádná výzva k volbě konkrétní politické síly na tiskové konferenci nezazněla. „Budeme jednat s každou vládou, která bude mít mandát a bude řídit Českou republiku,“ zdůraznil Středula. „Na konci května jsme se rozhodli oslovit dvanáct stran s 22 otázkami, aby si každý podle svých preferencí najít odpovědi. Není to jednoduché čtení, ale volby nejsou jednoduchá věc,“ popsal, jak celý nápad vznikl. Na otázky ČMKOS neodpověděli Motoristé sobě a Přísaha. „Kdo nechtěl odpovědět, neodpověděl,“ uvedl k tomu Středula. „Je to nejsouhrnnější souhrn odpovědí politických stran,“ řekl odborový předák. „Neudělali bychom tyto otázky, abychom volby neovlivnili. Chtěli jsme, aby se voliči mohli o něco lépe orientovat,“ uvedl šéf ČMKOS. Na tiskové konferenci vystoupili i zástupci členských svazů zastupujících průmysl, služby, veřejnou správu a další odvětví.", "images": 0, "disc": 34, "tags": ["Volby do Poslanecké sněmovny 2025", "Starobní důchod", "ČMKOS", "Josef Středula", "Kompas", "odbory", "Motoristé sobě"]}
{"title": "Volební lístky: kdy přijdou a kolik kandidátů můžete kroužkovat", "time": "2025-09-15T13:21:00+02:00", "content": " Volební lístky obdrží každý český občan starší 18 let na adresu svého trvalého bydlištěnejpozději tři dny před volbami, tedyv úterý 30. září. Obvykle to bývá týden před volbami. Pokud se tak z jakéhokoliv důvodu nestane, vždy existuje možnost požádat o náhradní sadu přímo ve volební místnosti. V případě nepřítomnosti ve svém volebním okrsku může voličzažádat o voličský průkaz.Pokud chce volit ze zahraničí, lze letos poprvé využít možnosti korespondenční volby. Platné jsou jen hlasovací lístky na oficiálním tiskopisu. Po ověření totožnosti ve volební místnosti dostane každý volič oficiální obálku pro hlasování a pokud nemá své volební lístky, také sadu volebních lístků. S hlasovací obálkou a celou sadou lístků semusí odebrat za plentu. Tam vyndá všechny lístky z modré obálky a vybere jeden, který vloží do bílé obálky oražené razítkem. Obálku nezalepuje. Hlasovací obálku vhodí do urny. Nepoužité lístky si může odnést nebo vhodit do připravené nádoby na papír. Volební lístek není třeba dále upravovat, aby platil. Není zapotřebí dávat na něj křížek. Aby byla volba platná, musí být v hlasovací obálceprávě jeden volební lístek,nesmí být přetržený. Každý volič může na vybrané kandidátce udělit maximálně čtyři preferenční hlasy. Pokud jich udělí více, ke kroužkování se nebude přihlížet. Započítá se však hlas pro celou stranu, hnutí či koalici, jako kdyby na něm žádné preferenční hlasy nebyly. Do Poslanecké sněmovny se dostane každá strana, která ve volbách získá alespoň pět procent platných odevzdaných hlasů. Pro koalice více stran jsou pravidla jiná. Dvoukoalice musí mít alespoň 8 procent odevzdaných hlasů, trojkoalice 11 procent. Takové kvórum platí od roku 2021. Předtím musely mít dvojkoalice alespoň deset procent, trojkoalice 15 a koalice složené ze čtyř a více stran dokonce 20 procent všech hlasů. V letošních volbách kandiduje jediná koalice – SPOLU, kterou tvoří tři strany: ODS, KDU-ČSL a TOP 09. Naopak komunisté a s dalšími dvěma levicovými stranami se chtějí vyhnout nutnosti zisku 11 procent hlasů a všichni kandidují na jedné kandidátce hnutí STAČILO! Ke vstupu do Sněmovny tak budou potřebovat jen pět procent hlasů. Vyjádřit nesouhlas se současnou politikou přivolbách do Poslanecké sněmovnylze několika způsoby, každý z nich nese jinou váhu a dopad. Pro rozdělení mandátů se vydělí počet všech platných odevzdaných hlasů počtem poslaneckých mandátů, což je 200, a číslo se zaokrouhlí na jednotky. Výsledek znamená, kolik hlasů je v celorepublikovém měřítku potřeba na jeden poslanecký mandát. Tímto číslem se následně dělí celkový počet hlasů v každém kraji. Výsledné číslo určí počet mandátů z každého kraje.", "images": 3, "disc": 4, "tags": ["Volby do Poslanecké sněmovny 2025", "Poslanecká sněmovna Parlamentu ČR", "Hlasovací lístek", "Koalice"]}
{"title": "Zápasník McGregor vzdal kandidaturu na irského prezidenta, obvinil establishment", "time": "2025-09-15T13:20:00+02:00", "content": " „Nebylo to snadné rozhodnutí, ale v tuto konkrétní chvíli je správné,“ uvedl McGregor. Mimo jiné napsal, že hodlá nadále sloužit irskému lidu pomocí své mezinárodní platformy a prosazovat irské zájmy v zahraničí, posilovat ekonomické příležitosti a zastávat transparentnost a odpovědnost ve veřejném životě. „Tato kampaň podnítila důležitou debatu o demokracii v Irsku, o tom, kdo může kandidovat, kdo může volit a jak můžeme zajistit, aby prezidentský úřad skutečně patřil lidem,“ uvedl sedmatřicetiletý McGregor, který je hlasitým kritikem imigrační politiky irské vlády. „Toto není konec, nýbrž začátek mé politické pouti,“ dodal. O nominaci na úřad prezidenta může usilovat každý irský občan či občanka starší 35 let. Ke kandidatuře do voleb je zapotřebí nominace buď od nejméně 20 poslanců parlamentu, nebo alespoň čtyř z 31 místních irských úřadů, které za tím účelem pořádají zvláštní zasedání. Prezident je volen na sedm let prostřednictvím preferenčního hlasování a má pouze formální pravomoci. Vicepremiér a bývalý premiér Simon Harris (Fine Gael) minulý týden řekl, že McGregor „představuje to úplně nejhorší z nás“. Průzkumy zápasníkovi přisuzovaly zisk jen jednotek procent hlasů. Nepomohla ani podpora Donalda Trumpa, Elona Muska či Tuckera Carlsona. McGregor se měl v pondělí prezentovat na schůzi dublinské městské rady a rady hrabství Kildare, uvedla irská veřejnoprávní stanice RTÉ. Tvrdil, že establishment mu při kandidatuře házel klacky pod nohy a že volební systém je zmanipulovaný. V listopadu loňského roku soudní porota v občanskoprávním řízení rozhodla, že se McGregor v roce 2018 dopustil v hotelovém pokoji znásilnění a musí zaplatit odškodné 250 000 eur (asi 6,1 milionu korun). Letos v červenci McGregor neuspěl s odvoláním. Ve volbách, které se uskuteční 24. října, kandiduje mezi jinými za vládní středopravou stranu Fine Gael bývalá dlouholetá ministryně Heather Humphreysová, zatímco za druhou stranu vládní koalice Fianna Fáil současného premiéra Micheála Martina se o prezidentský úřad uchází bývalý trenér galského fotbalu Jim Gavin. Dosavadní prezident Michael Higgins, čtyřiaosmdesátiletý básník a sociolog, vůči kterému by McGregor nabízel naprostý kontrast, končí po dvou funkčních obdobích.", "images": 2, "disc": 2, "tags": ["Conor McGregor", "Fianna Fáil", "Fine Gael", "Heather Humphreys", "Jim Gavin", "Irsko"]}
{"title": "Řidič vezl falešná eura za 6 milionů. Jsou na svatební hru, tvrdil celníkům", "time": "2025-09-15T12:55:00+02:00", "content": " Mobilní hlídka celníků si vytipovala ke kontrole bulharskou dodávku směřující po dálnici D2 na Brno. V autě cestovali dva Turci, kteří uvedli, že vezou zboží a osobní věci do Nizozemska. Celníci nechali dodávku převézt do kontrolní haly k prohlídce, při které mezi krabicemi, taškami a pytli se zbožím našli i balík obsahující štočky bankovek s nominální hodnotou 50 eur. Bylo jich více než pět tisíc s celkovou hodnotou 250 850 eur, což je v přepočtu přes šest milionů korun. „Na dotaz, proč při kontrole neohlásili převoz takového množství hotovosti, řidič vypověděl, že nejsou pravé a jsou určeny pro použití na tureckou svatbu pro takzvaný ‚money gun‘(pistole střílející peníze – pozn. red). Vzhledem k tomu, že bankovky měly standardní velikost, oboustranný potisk a běžným pohledem byly k nerozeznání od pravých, celníci je zadrželi,“ uvedla mluvčí Celní správy Lada Temňáková. Přivolaní pracovníciČeské národní bankypodle ní už při předběžném ohledání potvrdili, že se s největší pravděpodobností jedná o padělky, a nikoliv jen napodobeniny pro zábavu. Podle zákona je možné vyrábět reprodukce bankovek či mincí pouze při splnění technických kritérií. V tomto případě by oboustranná napodobenina při zachování poměru stran mohla být buď alespoň dvakrát menší, nebo naopak nejmíň dvakrát větší než napodobovaná bankovka.", "images": 5, "disc": 2, "tags": ["Zprávy z Brna-města a okolí", "Zprávy z Brna-venkova a okolí", "Jihomoravský kraj", "Dálnice D2", "ČNB - Česká národní banka", "Nizozemsko", "Celní správa České republiky"]}
{"title": "Náraz do svodidel a záhy další střet, noční nehoda na D6 skončila tragicky", "time": "2025-09-15T12:41:00+02:00", "content": " Nehoda se stala v neděli krátce před jednou hodinou po půlnoci. Třiatřicetiletý řidič s největší pravděpodobností nepřizpůsobil rychlost a v pravotočivé zatáčce narazil do svodidel. Náraz jeho vůz značky MG katapultoval do pravého jízdního pruhu, kde zůstal stát proti směru jízdy. „Za tímto vozidlem jela dvacetiletá řidička osobního vozidla značky Hyundai, která bohužel na nastalou situaci zřejmě nestačila zareagovat,“ uvedl policejní mluvčí Jan Bílek. Narazila do přední části havarovaného vozu. MG tento náraz odrazil k pravým svodidlům. Při střetu utrpěli oba řidiči vážná zranění, do nemocnice je transportoval vrtulník. „Zraněna byla i spolujezdkyně z MG, tu převezla do nemocnice sanita,“ upřesnil Bílek. Třiatřicetiletý šofér po několika hodinách vážným zraněním podlehl. „Přesná příčina a okolnosti tragické dopravní nehody jsou nadále v šetření kriminalistů,“ doplnil Jan Bílek. Provoz na dálnici byl obnovený po šesté hodině ráno.", "images": 1, "disc": 4, "tags": ["Karlovarský kraj", "Zprávy ze Sokolova a okolí", "havárie", "MG Motor", "nemocnice", "zranění", "Hyundai (automobilka)"]}
{"title": "Muž s kuší vyděsil lidi v kladenské nemocnici. Báli se, že má střelnou zbraň", "time": "2025-09-15T12:26:00+02:00", "content": " Podezřelého muže nahlásila v 10 hodin na tísňovou linku recepční nemocnice, které informaci sdělila jedna z návštěvnic. „Podezřelý měl u sebe kuši zabalenou do černého igelitového pytle, ze kterého vyčnívala pouze pažba zbraně. Na první pohled tak nebylo zřejmé, zda se jedná o ostrou zbraň, airsoftovou pušku či jinou zbraň,“ uvedla mluvčí kladenské městské policie Zuzana Hokrová. V roce 2022 v kladenské nemocnicivyhrožoval použitím zbraně muž, který měl spory s personálem. Z budovy však nakonec odešel a později se sám přihlásil policii.", "images": 1, "disc": 3, "tags": ["Zprávy z Kladna a okolí", "Středočeský kraj", "Oblastní nemocnice Kladno", "střelná zbraň", "zbraň"]}
{"title": "Zaklínač s novou tváří. Podívejte se, jak se v Cavillově roli bude dařit Hemsworthovi", "time": "2025-09-15T12:24:00+02:00", "content": " „Ahoj všichni, tady Liam Hemsworth. S radostí oznamuji, že 4. sezona seriálu Zaklínač bude k dispozici na Netflixu od 30. října. Tady je krátký klip, ve kterém mě uvidíte v akci jako Geralta z Rivie,“ oznámil Liam Hemsworth v předem nahraném vzkazu během přestávky prestižního boxerského zápasu Canelo vs. Crawford a fanoušci se tak poprvé dozvěděli datum premiéry. Hvězda filmu Hunger Games převzala hlavní roli seriálu po Henrym Cavillovi, který se během druhé série nepohodl s producenty a bylo rozhodnuto, že třetí série bude jeho poslední. Cavillovi vadilo, že se seriál stále víc odklání od knižní předlohy Andrzeje Sapkowského. Pro třetí sérii mu produkce navýšila honorář, ale už během jejího natáčení bylo zřejmé, že v další řadě bude v hlavní roli pokračovat někdo jiný. Výběr Liama Hemswortha vzbudil rozpaky. „Dokáže se show obejít bez Henriho Cavilla?“ ptá se jeden z prvních příspěvků na specializovaném filmovém serveru Rotten Tomatoes. „Bude to bolet, ale Zaklínač má stále dost co nabídnout, abychom si dokázali představit život než jeho účasti.“ Po událostech třetí sezony, které změnily celý kontinent, se Geralt, Yennefer a Ciri ocitají rozděleni zuřící válkou a nesčetnými nepřáteli. Jak se jejich cesty rozcházejí a jejich cíle se vyjasňují, narazí na nečekané spojence, kteří se k nim chtějí připojit. A pokud dokážou přijmout tyto nové členy do „rodiny“, možná budou mít šanci se navždy znovu spojit.", "images": 5, "disc": 34, "tags": ["Liam Hemsworth", "Geralt z Rivie", "Netflix", "Hunger Games", "Rotten Tomatoes"]}
{"title": "Rozdáváme všechny nové telefony iPhone 17. Soutěže pro členy iDNES Premium", "time": "2025-09-09T19:00:00+02:00", "content": " Za cenu jedné kávy se otevírá svět, kde se prémiové čtení propojuje se soutěžemi, e-knihami a dalšími výhodami. Předplatitelé iDNES Premium se dostanou nejen k exkluzivním článkům, rozhovorům, komentářům a analýzám, ale také do sekce Benefity. Tam každý měsíc čekají nové e-knihy a audioknihy zdarma nebo prémiové soutěže, které se jinde nenajdou. Právě k jedné takové mají exkluzivní přístup pouze členové iDNES Premium – vyhrát lze všechny čtyři právě oznámené modely nových telefonů iPhone od Apple. Apple představil čtyři nové modely iPhonu 17 a iDNES Premium připravilo soutěže o všechny z nich. iPhone 17 Air, nejtenčí telefon v historii společnosti Apple Ukázka barevných variant u iPhone 17 Pro modelů Základní iPhone 17 s jemnějším displejem, elegantní ultratenký iPhone Air, výkonný iPhone 17 Pro i největší a nejdražší z celé řady – iPhone 17 Pro Max. O ty všechny může hrát každý, kdo se připojí do iDNES Premium, což lze učinit již za 49 korun na měsíc. Stačí použít tlačítko Vstupte, zaregistrovat se, stát se předplatitelem iDNES Premium a na konci procesu se objeví čtenáři na rozcestníku se všemi soutěžemi.", "images": 2, "disc": 0, "tags": ["Apple iPhone", "Apple"]}
{"title": "Hotelové impérium Kellnerových se rozrůstá, PPF kupuje Diplomat v Dejvicích", "time": "2025-09-15T12:21:00+02:00", "content": " Informace o prodeji uveřejnila společnost Rabbit Holdings vprohlášenípro burzu. „Společnost předpokládá uzavření rámcové smlouvy o podmínkách převodu akcií nejpozději do 19. září 2025 a dokončení transakce prodeje akcií Diplomat do 1. čtvrtletí 2026,“ stojí v dokumentu. Předmětem transakce jsou všechny akcie české společnosti Diplomat Prague, která vlastní čtyřhvězdičkový hotel se 400 pokoji v pražských Dejvicích. Hotel je součástí mezinárodní sítě Vienna House provozované skupinou Wyndham. Dokončen byl v roce 1990 a původně byl určen především pro kongresy, diplomaty a obchodní klientelu. Stojí v těsné blízkosti centrály skupiny PPF. „Nemovitosti jsou důležitým investičním pilířem PPF, který zajišťuje předvídatelné, dlouhodobé výnosy a globální geografickou diverzifikaci. Akvizice pražského hotelu Diplomat reflektuje tento strategický přístup a neustálé vyhledávání investičních příležitostí ze strany PPF,“ uvedl Robert Ševela, předseda představenstva a generální ředitel PPF Real Estate. PPF se letos podařilo získat největší českýhotel Hilton, v březnu pak do majetku skupiny zamířil i luxusníkomplex Four Seasons. Skupina vlastní rovněž Stages Hotel Prague vedle O2 areny a letos koupila i velký developerský projekt Gasworx v Tampě na Floridě. Většinovým vlastníkem PPF je Amalar Holding, do kterého své akcie vložily majoritní akcionářka PPF Renáta Kellnerová a její tři dcery. Posrpnovém oznámeníodkupu desetiprocentního podílu od Petra Kellnera mladšího ovládnou Kellnerová s dcerami PPF zcela, dokončení transakce se očekává do konce tohoto roku.", "images": 1, "disc": 3, "tags": ["PPF", "diplomat", "Petr Kellner", "Dejvice"]}
{"title": "Ze symbolu štěstí Hakenkreuz. Před 90 lety zavedlo Německo vlajku se svastikou", "time": "2025-09-15T12:05:00+02:00", "content": " Norimberské zákony dodaly formální legitimitu antisemitským opatřením diktatury Adolfa Hitlera a připravily půdu pro fyzickou likvidaci židovské menšiny. Zákony zůstaly v platnosti až do září 1945, kdy je spolu s další nacistickou legislativou zrušila Spojenecká kontrolní rada. Slovo svastika pochází ze sanskrtského slova svastika, které znamená štěstí nebo blaho. Motiv (hákový kříž) se poprvé objevil v Eurasii již před sedmi tisíci lety a pravděpodobně představoval pohyb slunce po obloze. Dodnes je to posvátný symbol v hinduismu, buddhismu, džinismu a odinismu. Často se vyskytuje na chrámech nebo domech v Indii nebo Indonésii. Svastiky mají také starobylou historii v Evropě, kde se objevují na artefaktech z předkřesťanských evropských kultur. V devatenáctém století zažila svastika renesanci díky rostoucímu zájmu Evropanů o starověké civilizace Blízkého východu a Indie. Přivlastnily si ji však i rasistické skupiny, pro které byla svastika symbolem „árijské identity“ a německé národní hrdosti. Tato domněnka o árijském kulturním původu německého národa je pravděpodobně jedním z hlavních důvodů, proč nacistická strana v roce 1920 formálně přijala svastiku, nebo jak se také v němčině nazývala, Hakenkreuz (hákový kříž), jako svůj symbol. Barevné schéma nacistické vlajky záměrně vycházelo z barev vlajky císařského Německa (1871 až 1918), která stále rezonovala u mnoha Němců, kteří odmítali demokracii a Výmarskou republiku. Kombinace barev se symbolem svastiky vytvořila silné logo, ochrannou známku, která se nesmazatelně spojila s nacistickou stranou. Většina politických stran v demokratickém Německu neměla politické logo; výjimkou byla komunistická strana a nacistická strana. Fašistické symboly orlice a hákový kříž na vlajce na výstavě Žalář národů na hradě Špilberk v Brně. Členové klubů vojenské historie a komparzisté v bojové ukázce Přerovského povstání 8. května 2025, na balkoně skutečné budovy velitelství přerovského gestapa Hákový kříž se stal nejznámějším symbolem nacistické propagandy a objevoval se na vlajce, o které Hitler píše ve své knize Mein Kampf, stejně jako na volebních plakátech, náramenících, medailích a odznacích pro vojenské a jiné organizace. Hákový kříž byl silným symbolem, který měl vyvolávat hrdost u těch, kteří se identifikovali jako árijci, a současně naháněl hrůzu Židům a dalším, kteří byli považováni za nepřátele nacistického Německa. Nacistická strana nebyla jedinou stranou, která v Německu používala svastiku. Po první světové válce přijalo svastiku za svůj symbol několik krajně pravicových nacionalistických hnutí. Svastika se stala symbolem rasově „čistého“ státu. Po porážce nacistického Německa v roce 1945 zakázaly spojenecké vlády v této zemi nacistické organizace. Jejich symboly a propaganda byly odstraněny a jejich další šíření bylo kriminalizováno. Následující německé vlády pokračovaly v zákazu nacistických symbolů a propagandy, včetně svastiky. Dnes je v Německu i dalších evropských státech veřejné zobrazování nacistických symbolů omezeno zákonem a osoby porušující tyto podmínky mohou být trestně stíhány.", "images": 4, "disc": 12, "tags": ["nacismus", "Adolf Hitler", "Nacistické Německo"]}
{"title": "Telly startuje podzimní sezonu s novým sloganem a láká fanoušky Oktagonu", "time": "2025-09-15T12:00:00+02:00", "content": " „Podzimní kampaň ‚To koukáte‘ je začátkem toho, kam chceme v následujícím období Telly posunout,“ uvedl marketingový ředitel Telly Jan Schöppel. Tváří nové kampaně se stal herec Michal Isteník. „Chceme dát novým i potenciálním zákazníkům najevo, že u nás má prioritu stabilita přenosu, zákaznická péče a samozřejmě obsah. Velkým milníkem je pak také MAXI balíček,“ doplnil Schöppel s tím, že novou nabídku ocení hlavně fanoušci bojových sportů, kteří tak mohou sledovat všechny turnaje Oktagonu. Ke konci roku ještě chce operátor představit další novinky, například vlastní tematické kanály či sportovní speed kanály, které budou s maximálním zpožděním čtyři až pět vteřin oproti skutečnosti. „Cílem pro první pololetí roku 2026 je pak také vlastní videotéka a nový věrnostní program,“ prozradil další plány Schöppel. Operátor, který spolupracuje se servery ČSFD a Livesport, nabízí divákům v Česku služby internetové a satelitní televize. V jejich programové nabídce je kromě řady filmových, seriálových, zábavných i dokumentárních kanálů také prémiový sportovní obsah. Telly poskytuje sedmidenní archiv, přeskakování reklam i nahrávání pořadů na 30 dní.", "images": 2, "disc": 0, "tags": ["Telly s.r.o.", "Michal Isteník", "LiveSport"]}
{"title": "Za volantem dva dny bez odpočinku. Řidič kamionu během jízdy podváděl", "time": "2025-09-15T11:46:00+02:00", "content": " Sedmačtyřicetiletého řidiče zahraničního kamionu policisté moravskoslezského Kamion-Teamu zkontrolovali na silnici I/48 u bývalého hraničního přechodu v Chotěbuzi na Karvinsku. V návěsu převážel autodíly. „Policisté zjistili, že využíval pro prodloužení své pracovní doby za volantem také kartu tachografu od svého kolegy, kterou střídal se svou kartou. Kolega s ním samozřejmě nejel,“ popsala policejní mluvčí Soňa Štětínská s tím, že za volantem muž bez odpočinku strávil téměř 48 hodin. Znovu už kamion nenastartoval. „Policisté mu zakázali další jízdu a pro podezření z několika přestupků ho oznámili příslušnému správnímu orgánu,“ konstatovala Štětínská. Sankce čeká také provozovatele autodopravy. Policisté mu na místě uložili kauci ve výši 150 tisíc korun.", "images": 1, "disc": 5, "tags": ["Zprávy z Karviné a okolí", "Moravskoslezský kraj", "Chotěbuz", "Karvinsko", "silnice"]}
{"title": "Kolik nalije Česko do přenosové soustavy. ČEPS představil desetiletý plán", "time": "2025-09-15T11:32:00+02:00", "content": " Podle nejnovějšího desetiletého plánu rozvoje přenosové soustavy (PS) pro období až do roku 2034 půjde podle ČEPS o investice v průměru osm miliard korun ročně, přičemž v nejbližších dvou až třech letech by měly vyskočit až na 14, případně až na 18 miliard Kč. Po roce 2028 by měly začít klesat. Předchozí plán do roku 2031 přitom počítal s průměrnými ročními výdaji pět miliard korun. Zástupci vedení společnosti představili v ústředí ČEPS nově vydaný dokument „Desetiletý plán rozvoje přenosové soustavy České republiky 2025–2034\". Rozvoj přenosové soustavy odpovídající predikovanému růstu spotřeby elektřiny v jednotlivých regionech ČR a s ním rostoucím požadavkům na přenosové kapacity včetně požadavků plynoucích z mezistátní spolupráce. Obnova zařízení podle vyhodnocení jeho stavu. Zajištění spolehlivosti přenosových služeb. Za vyššími investicemi stojí dekarbonizace, a to především plnění Zelené dohody pro Evropu. Mění se i charakter výrobních zdrojů a spolu s tím i potřeby přenosu výkonu z elektráren i ze záložních zdrojů, pokud obnovitelné zdroje energie jako fotovoltaické a větrné elektrárny výkon právě nedodávají. Zvyšují se nároky na schopnost přenosové soustavy dopravovat vyrobenou elektřinu ke spotřebitelům, ale i na dispečerské řízení soustavy. A mění se i charakter spotřeby elektrické energie. Zmiňovaných 80 miliard korun představuje investice ze strany státu. Další miliardy budou muset vložit společnosti zabývající se distribucí elektřiny, mezi které patří ČEZ Distribuce, největší distributor pokrývající většinu území Čech a severní Moravy, EG.D zajišťující distribuci především v Jižních Čechách a na jižní Moravě a PREdistribuce, která se stará o distribuční síť na území hlavního města Prahy. Hlavním úkolem desetiletého plánu rozvoje přenosové soustavy České republiky je podle ČEPS zajistit spolehlivé dodávky elektřiny i v době, kdy se významně mění struktura její výroby. Dokument odráží klíčové trendy, které v příštích letech ovlivní podobu české energetiky. Patří mezi ně rozvoj fotovoltaických elektráren, větrných elektráren a akumulace, rostoucí počet elektromobilů a tepelných čerpadel a zároveň útlum výroby elektřiny z uhlí. „V důsledku změn energetiky poroste spotřeba elektřiny, a to nejen v domácnostech, ale i v průmyslu a dopravě, v nichž probíhá dekarbonizace. Současně se zvýší význam přeshraničních spojení,“ řekl Svatopluk Vnouček, místopředseda představenstva ČEPS. Jak dodal, Česká republika musí být schopna exportovat i importovat elektřinu. „Přenosová soustava je už dnes propojena se všemi sousedními státy a tyto vazby bude proto nutné i nadále posilovat,“ zdůrazňuje Vnouček. Klíčovými investičními projekty jsou výstavba transformovny Praha Sever včetně napojovacího vedení V409/419, která má spolu se zdvojením vedení Čechy Střed–Chodov V415/495 zajistit bezpečné a spolehlivé napájení Prahy a podle ČEPS umožnit její další budoucí rozvoj. Pro dostatečnou kapacitu na Vysočině a zvýšení spolehlivosti vyvedení výkonu z elektrárny Temelín připravuje ČEPS investiční akce výstavby nového dvojitého vedení Kočín–Mírovka V406/407 a transformovny Leskovice. Další oblastí, které se plán věnuje, jsou přeshraniční projekty. Patří mezi ně například nové vedení mezi Českou republikou a Slovenskem nebo posílení přenosové trasy mezi západními a jižními Čechami. Tyto stavby mají pomoci nejen českým spotřebitelům, ale i celé střední Evropě. „Umožňují pružnější obchod s elektřinou a podpoří efektivnější využití obnovitelných zdrojů,“ uvedl místopředseda představenstva ČEPS Vnouček. Desetiletý plán rozvoje a údržby přenosové soustavy vytváří ČEPS každé dva roky podle energetického zákona, která vychází z evropské legislativy. Při jeho tvorbě musí vzít v úvahu všechny účastníky trhu. Predikce výkonového zatížení v jednotlivých letech vychází z vývojové řady minulých let a ze znalostí respektujících energetickou politiku státu. „Na začátku je úvaha, odkud a kam potečou toky soustavy, čili kde budou zdroje a kde bude spotřeba. Druhá část plánu se věnuje predikcím, jak bude vypadat spotřeba,“ přiblížil proces vzniku desetiletého plánu ČEPS Vnouček. Rovněž se musí zohlednit požadavky a závazky vyplývající ze skutečnosti, že přenosová soustava ČR je součástí mezinárodního propojení. Základním cílem rozvoje PS je udržení požadované úrovně a spolehlivosti přenosových služeb. Ministerstvo průmyslu a obchodu koncem dubna dospělo k závěru, že plán rozvoje přenosové soustavy pro období 2025–2034 naplňuje požadavky na rozvoj přenosové soustavy na národní úrovni i v rámci mezinárodní spolupráce provozovatelů přenosových soustav. „Jeho realizace zajistí spolehlivý provoz přenosové soustavy a bezpečné dodávky elektřiny zákazníkům,“ uvedlo MPO ve své tiskové zprávě. Koncem července schválil plán Energetický regulační úřad (ERÚ), podle kterého společnost ČEPS v předloženém Desetiletém plánu dostatečně a konkrétně specifikovala opatření přijímaná s cílem zajistit přiměřenou kapacitu přenosové soustavy. „A to tak, aby odpovídala požadavkům nezbytným pro zajištění bezpečných dodávek elektřiny,“ uvedlo ERÚ.", "images": 4, "disc": 7, "tags": ["ČEPS", "Česká republika", "Elektřina", "Energetika"]}
{"title": "Japonsko už má téměř 100 tisíc lidí nad sto let, před půlstoletím jich byly stovky", "time": "2025-09-15T11:27:00+02:00", "content": " Podle údajů zveřejněných ministerstvem zdravotnictví několik málo dní před Dnem respektu vůči seniorům, který letos připadá na 15. září, je v zemi 99 763 osob ve věku 100 a více let. Letos věku 100 let dosáhlo 52 310 lidí, přičemž tito noví století od japonského premiéra v tento den obdrží blahopřejný dopis a stříbrný šálek zvaný sakazuki určený k popíjení saké. V roce 1963, kdy úřady začaly počty sledovat, bylo v zemi 153 lidí ve věku 100 let a starších, v roce 1981 jejich počet vzrostl k tisícovce a v roce 1998 k deseti tisícům. V Japonsku žije přibližně 123 milionů obyvatel. Nejstarší žijící Japonce je 114 let, nejstaršímu Japonci 111 let. K dlouhověkosti Japonců podle stanice BBC přispívá nejen zdravá strava s nízkým zastoupením červeného masa a soli a vysokým zastoupením ryb a zeleniny, ale také aktivní životní styl starších lidí. Od roku 1928 je součástí japonské kultury Radio Taiso, každodenní tříminutové vysílání cviků, které Japonci cvičí jak doma, tak společně na veřejných prostranstvích.", "images": 2, "disc": 7, "tags": ["Japonsko"]}
{"title": "Váháte, komu dát hlas? Volební kalkulačka ukáže, ke které straně máte nejblíž", "time": "2025-09-15T11:26:00+02:00", "content": " Po jejich zodpovězení vám vyjde procentuální výsledek, který říká, jak velkou shodu ve svých odpovědích s tou kterou kandidující politickou stranou, koalicí či hnutím máte, a tudíž je vám programově nejblíže. Vyplnění kalkulačky zabere přibližně 10 minut. Volební kalkulačka je alternativou k časově náročnému studiu jednotlivých volebních programů a k jejich porovnávání. Na která témata budou otázky volební kalkulačky zaměřeny, rozhodovalo sdružení KohoVolit.eu, které kalkulačku připravuje, podle několika zdrojů. Volby do Sněmovny se budou konat 3. a 4. října. Lidé v nich vyberou 200 poslanců. Jedná se o první volby, při kterých budou moci Češi žijící v zahraničí využítkorespondenční volbu, která jim ušetří cestu na mnohdy vzdálený zastupitelský úřad v cizině. U voleb budou moct lidé vybírat z 26 kandidujících uskupení.", "images": 0, "disc": 17, "tags": ["Volby do Poslanecké sněmovny 2025"]}
{"title": "Mimořádně tragický týden. O život na českých silnicích přišlo 17 lidí", "time": "2025-09-15T11:17:00+02:00", "content": " „Bilanci ovlivnily i nehody s více oběťmi, například ta u Trutnova se čtyřmi mrtvými. Hlavní příčiny zůstávají stejné, jde o nepřiměřenou rychlost, přejetí do protisměru a nevěnování se řízení,“ uvedla Policie České republiky na síti X. V porovnání s ostatními roky je bilance úmrtí na silnicích zatím příznivá. Září je ovšem tragičtější než loni, dodala. Středeční nehodu u Trutnova zřejmě zavinil řidič, který přejel z neznámého důvodu do protisměru. Ve voze, s nímž se čelně střetl, cestovali čtyři cizinci. Nikdo z pěti cestujících nebyl připoután bezpečnostními pásy. Oba řidiči zahynuli, také dva spolucestující. Jeden z cizinců je v nemocnici ve vážném stavu. Nehoda se stalav podvečer v úterý na silnici I/37 mezi obcemi Choustníkovo Hradiště a Kocbeře.", "images": 1, "disc": 27, "tags": ["silnice", "Zprávy z Trutnova a okolí", "Policie ČR", "X (dříve Twitter)"]}
{"title": "Soud potrestal muže za úmyslné zapálení haly, zřejmě se mstil za snížení platu", "time": "2025-09-15T09:08:00+02:00", "content": " Požár skladové haly s textilem začali hasiči likvidovat v noci na 9. září. Policie později informovala, žepožár úmyslně založil muž středního věku z Blanenska, prý tím řešil osobní problémy. Z obžaloby vyplynulo, že motivem byla zřejmě pomsta. Muž chodil do práce pozdě, a tak jej vedení přeřadilo na nižší pozici s nižším platem. „Mrzí mě to a opravdu toho lituji,“ řekl novinářům Svoboda po vyhlášení rozhodnutí. Za obecné ohrožení mu hrozilo osm až 15 let vězení, soud ale podle předsedy senátu přihlédl k tomu, že prohlásil vinu. Soudce zmínil i vstřícný přístup obžalovaného. Svobodu soud zároveň potrestal i za nedovolené nakládání s omamnými látkami, kdy při domovní prohlídce u něj policisté našli konopí, které si vypěstoval pro vlastní potřebu. Požár skladovací haly způsobil škodu za desítky milionů korun. Policie loni na podzim uvedla, že přesáhla 25 milionů korun, předseda senátu dnes hovořil o necelých 40 milionech. Poškozené firmy vzhledem k pojistnému plnění u soudu vyčíslily škodu na přibližně 20 milionů, později částku ještě snížily. Muž má podle rozsudku zaplatit asi 13 milionů. Při požáru se nikdo nezranil. Zasahovalo u něj 19 jednotek hasičů z Blanenska, Vyškovska, Brněnska i krajského města. Kvůli rozsahu požáru hasiči vyhlásili druhý stupeň poplachu ze čtyř, později i třetí. K vyhledávání ohnisek požáru a rozkrývání požářiště hasičivyslali i speciální techniku z Jihlavy a Hlučína, nasadili na to pásové rypadlo s univerzálním dokončovacím strojem. Na místě skončili zhruba po 34 hodinách.", "images": 4, "disc": 4, "tags": ["Zprávy z Blanska a okolí", "Jihomoravský kraj", "požár", "okres Blansko"]}
{"title": "Byla to provokace Ukrajinců, odmítá Rusko průnik svého dronu do Rumunska", "time": "2025-09-15T10:32:00+02:00", "content": " „Všechna fakta poukazují na to, že se jednalo o další provokaci kyjevského režimu,“ prohlásil ruský ambasador Vladimir Lipajev, jenž dále tvrdil, že se Kyjev snaží zatáhnout další země do konfliktu. Ten rozpoutalo Rusko v únoru 2022 a Ukrajina se vojenské agresi od té doby brání. Lipajev dále sdělil, že Rumunsko nepředložilo důkaz ohledně identifikace dronu, jenž narušil jeho vzdušný prostor. V sobotu do rumunského vzdušného prostoru podle Bukurešti pronikl ruský dron typu Geraň (ruské označení pro íránský dron Šáhid), kvůli kterému vzlétly dva rumunské letouny F-16 a také dva spojenecké letouny Eurofighter Typhoon německého letectva. Bezpilotní stroj podle rumunského ministerstva obrany po dobu asi 50 minut kroužil v příhraniční oblasti na jihovýchodě Rumunska a pak u města Pardina opustil rumunský vzdušný prostor směrem na Ukrajinu. Rumunské ministerstvo zahraničí si v neděli kvůli tomuto incidentu předvolalo velvyslance Moskvy, kterému vyjádřilo protest. „Takové opakované incidenty přispívají k eskalaci a zesilování hrozeb pro regionální bezpečnost,“ sdělila rumunská diplomacie. Ruskou stranu také vyzvala k přijetí opatření, aby se zabránilo opakování takového porušení suverenity Rumunska. Tamní ministerstvo obrany uvedlo, že nezodpovědné kroky Ruska představují další problém pro bezpečnost regionu a stabilitu v oblasti Černého moře. Obdobné incidenty podle něj poukazují na to, že Moskva nerespektuje mezinárodní právo. Rumunsko, které je členem EU i Severoatlantické aliance (NATO), sdílí s Ukrajinou asi 650 kilometrů dlouhou hranici. Od začátku ruské invaze na Ukrajinu v únoru 2022 tato země opakovaně zaznamenala dopady úlomků ruských dronů na své území. Ukrajinský prezident Volodymyr Zelenskyj v neděli obvinil Rusko, že se snaží přenést válku i do dalších zemí. „Všichni vidí, že Rusové zkoumají, jak přenést válku na území Polska a pobaltských států. Ruská armáda také testuje Rumunsko,“ řekl ve svém nedělním pravidelném večerním poselství Zelenskyj. Polsko v noci na středu zaznamenalo dvě desítky narušení svého vzdušného prostoru ruskými drony, přičemž některé z nich sestřelilo. Představitelé Polska, Německa, Evropské unie či Ukrajiny hovoří o ruském záměru a NATO reagovalo oznámením, že posiluje ochranu hranic svého východního křídla. Ruské ministerstvo obrany průnik dronů do Polska nepopřelo, tvrdí ale, že nešlo o úmysl, ani o útok. V sobotu v Polsku znovu preventivně vzlétly bojové letouny v reakci na nové útoky ruských dronů u hranic mezi Ukrajinou a Polskem.", "images": 2, "disc": 274, "tags": ["NATO", "Válka na Ukrajině", "vzdušný prostor", "Dron", "Rumunsko", "Rusko", "Polsko", "Ukrajina"]}
{"title": "Uhynula celá generace pstruhů. Rybáři na Karlovarsku sčítají škody po otravě potoka", "time": "2025-09-15T10:31:00+02:00", "content": " „Měli jsme tam chovné pstruhy. Ti se rozmnožovali samovýtěrem, tedy přirozenou cestou. Odskákalo to celé generační hejno,“ konstatoval Lumír Pála. Povodí Ohře jako správce toků přijalo oznámení o úhynu ryb v neděli v kolem desáté dopoledne. „Událost jsme dostali nahlášenou v Krátké ulici v Ostrově,“ upřesnila Dana Zikešová, mluvčí Povodí Ohře. Právě zde se stéká Jáchymovský potok s Bystřicí. Úhyn pstruhů Zikešová potvrdila. „Vodní mikroorganismus a drobní bezobratlí živočichové, jako jsou pijavice či chrostíci, jsou v pořádku,“ upřesnila. Laboratoře Povodí Ohře v současné době pracují na určení látky, která vodu v obou tocích otrávila. „Testování je ale náročné a specifické. Výsledky očekáváme v řádu dnů,“ řekla mluvčí. Odborníci odebrali v obou tocích celou řadu vzorků. „Došli jsme až do Dolního Žďáru. Výš už kontaminace nezasahovala,“ upřesnil hospodář ostrovských rybářů. V Bystřici pak podle něj úhyn ryb končil v místě vyústění čističky odpadních vod. Výši škody pak podle Lumíra Pály určí znalecký posudek.", "images": 1, "disc": 0, "tags": ["Karlovarský kraj", "Zprávy z Karlových Varů okolí", "Pstruh", "potůček", "ryby", "Bystřice (Frýdek - Místek)", "Povodí Ohře (státní podnik)"]}
{"title": "Nejvíc Čechů si přeje jednobarevnou vládu Andreje Babiše, ukázal průzkum", "time": "2025-09-15T10:20:00+02:00", "content": " Nejvíce příznivců jednobarevné vlády hnutí ANO bývalého premiéra Andreje Babiše je mezi voliči ANO, více než čtyři pětiny podporovatelů hnutí Andreje Babiše to považují za přijatelnou variantu. Přijatelná je i pro 58 procent voličů Stačilo!, 49 procent podporovatelů SPD a 48 procent příznivců Motoristů. „Jednobarevnou vládu hnutí ANO si přejí častěji lidé se základním nebo středoškolským vzděláním bez maturity než vysokoškoláci. Zajímavý rozdíl je například to, že jednobarevnou vládu hnutí ANO si přeje více než polovina lidí starších 60 let oproti například pouze 20 procentům lidí ve věku 18 až 29 let,“ podotkl Vojtěch Dufek z Medianu. Dotazování se od 3. do 5. září zúčastnilo 1004 respondentů. Koalici ANO a hnutí SPD Tomia Okamury preferují především voliči SPD. „U podporovatelů ANO se zřejmě odráží rezervovanost vedení hnutí k SPD, tato varianta je tak přijatelná pro dvě třetiny z nich,“ uvedli autoři průzkumu. Mezi voliči Stačilo! je tato varianta přijímána velmi podobně jako jednobarevná vláda ANO. Server iROZHLAS.cz podotýká, že Babiš ve vztahu k SPD v posledních letech prodělal částečný posun v názorech. Ještě v lednu 2023 během prezidentské kampaně tvrdil, že SPD jeho koaliční partner nikdy nebude. Letos už připouští, že má na některé věci s SPD podobný názor a od loňského podzimu vládne koalice ANO a SPD ve čtyřech krajích. Koaliční vládu Spolu (ODS, KDU-ČSL, TOP 09), STAN a Pirátů, tedy původní kabinet vzešlý z voleb 2021, si přeje 31 procent respondentů. Pokračování této vládní sestavy je přijatelné pro voliče všech tří subjektů. Pro Spolu z 93 procent, pro podporovatele Pirátů z 88 procent a pro voliče Starostů z 80 procent. Podle serveru také vedení těchto stran s touto variantou počítá jako s tou jedinou možnou, jak se po volbách opět podílet na moci. Piráti z končící vlády odešli loni na podzim, a pokud by v ní měli znovu v této sestavě pokračovat, mají personální požadavky. Například že by v ní nesměl být současný ministr financí a moravskoslezský lídr Spolu Zbyněk Stanjura (ODS). Na čtvrtém místě skončila koaliční vláda hnutí ANO, SPD a Stačilo!, takovou vládu by si přálo 30 procent respondentů. Stejnou podporu má možný vládní kabinet hnutí ANO, SPD a Motoristů sobě. Podle v neděli zveřejněného průzkumu STEM pro televizi CNN Prima News by ANO vyhrálo volby do Poslanecké sněmovny se ziskem 31,3 procenta hlasů, následovala by koalice Spolu s 20,2 procenta. Na třetím místě se drželo hnutí SPD s 12,5 procenta. Piráti v mezitýdenním porovnání posílili na dvojciferný výsledek a stejně jako STAN by získali deset procent. Do dolní parlamentní komory by se dostalo ještě hnutí Stačilo! a Motoristé sobě. Dotazování se od 3. do 5. září zúčastnilo 1004 respondentů. Zdroj: průzkumy agentur STEM, Ipsos, Kantar, Median, NMS", "images": 3, "disc": 891, "tags": ["Hnutí ANO", "SPD - Svoboda a přímá demokracie - Tomio Okamura", "Andrej Babiš", "průzkum", "Hnutí STAČILO!"]}
{"title": "VIDEO: Při požáru na řece v Bangkoku shořely tři osobní lodě", "time": "2025-09-15T10:10:00+02:00", "content": " Na místo k první hořící lodi okamžitě vyrazily hasičské a záchranné týmy ze stanice Yannawa spolu se speciálními jednotkami a vodními záchrannými jednotkami. „Hasiči dorazili v 18:49 a zjistili, že plavidlo je zcela v plamenech. Na palubě nebyli žádní cestující ani členové posádky, takže se mohli soustředit na hašení požáru“ oznámily úřady podle portáluBangkok Post. V 18:53 se oheň rozšířil z kotvící lodi na další dvě plavidla plující poblíž na řece. V 18:59 se zasahujícím jednotkám podařilo dostat požár na lodi přivázané k molu pod kontrolu. „Záchranné jednotky pokračovaly v boji s plameny na dvou lodích na řece,“ oznámila policie. Hasiči dostali požár pod kontrolu v 19:02 a zcela ho uhasili v 19:25. Požár si nevyžádal žádné oběti, policie již vyšetřuje jeho příčinu. První zprávy naznačují poruchu elektrického systému anebo problém s motorem. Nehoda dočasně narušila říční dopravu, ale neměla vliv na turistické aktivity v blízkém zábavním parku Asiatique. Podle předběžných zpráv se lana zajišťující lodě přetrhla, což způsobilo, že se lodě během hoření dostaly do středu řeky. Řeka Menam slouží jako klíčová dopravní tepna pro jak pro místní, tak i turisty. Úřady nyní přezkoumávají bezpečnostní protokoly pro kotvící plavidla. Námořní úřad zároveň se zavázal posílit protipožární opatření podél nábřeží, aby se předešlo budoucím incidentům, uzavřel thajský deník. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 0, "tags": ["požár", "Bangkok", "policie", "Bangkok Post"]}
{"title": "Politici si polepší o pět procent, platy soudců a žalobců vzrostou ještě víc", "time": "2025-09-15T10:04:00+02:00", "content": " Platy politiků, soudců či státních zástupců se od ledna mají zvednout automaticky podle předem známého vzorce. Ten uvádí, že výdělky politiků už nikdy nemohou z roku na rok růst o více než pět procent. „Je to důsledek legislativní změny, která vychází z nálezu Ústavního soudu, to je pro příští rok. V případě platů politiků bude nárůst limitován, to znamená, že platy politiků nemohou vzrůst o víc než pět procent,“ řekl České televizi ministr práce a sociálních věcí Marian Jurečka z KDU-ČSL. „Soudcům a státním zástupcům se platy budou zvedat zhruba o 13 procent, pokud bychom neprosadili nějakou vrchní hranici i pro ostatní ústavní činitele, tak by to bylo i pro ně. Ale pro ostatní ústavní činitele, poslance, senátory, prezidenta a tak dále je to pět procent podle zákona,“ uvedl ministr financí Zbyněk Stanjura z ODS. Řadový poslanec bude od příštího roku nově pobírat základní plat 115 000 korun měsíčně, tedy o 5500 Kč víc než letos. Předseda sněmovního a senátního výboru či komise si polepší o víc než 7500 Kč na bezmála 162 000 korun. Základní měsíční plat ministra nebo místopředsedy parlamentní komory vzroste o víc než 10 000 Kč na 219 300 korun a plat premiéra či šéfa komory se zvýší o téměř 15 000 Kč na bezmála 309 000 korun. Prezidentův příjem se zvýší z letošních 365 000 na víc než 383 000 korun. Politikům o pět procent vzrostou i jejich finanční náhrady, například na reprezentaci nebo na dopravu. ANO, které je favoritem nadcházejících voleb, by v případě volebního úspěchu chtělo stihnout zmrazení platů politiků ještě do konce roku. Pokud by to poslanci do 1. ledna nestihli, zmrazení by přišlo až v roce 2027. Soudci okresního soudu s patnáctiletou praxí podle výpočtu ČT od ledna poskočí výdělek z letošních 158 000 korun na skoro 180 000 Kč. Soudce vrchního soudu s praxí 25 let si měsíčně podle ČT polepší o 28 000 korun a měsíční plat mu vzroste skoro na čtvrt milionu. Žalobci z okresního státního zastupitelství s patnáctiletou praxí má plat příští rok vzrůst o 19 000 Kč na více než 161 000 korun. Pro rozpočet vyšší platy v justici představují výraznější výdaj než platy zákonodárců či ministrů. Soudců jsou totiž v Česku asi tři tisícovky, desetkrát víc než vrcholných politiků. A státních zástupců, kteří dostávají 90 procent platu soudce, je podle České televize přes tisícovku. Soudcům by mohl vzrůst plat zhruba o sedm procent už letos, pokud se svými žalobami uspějí u Ústavního soudu. Požadují dorovnání platů podle trojnásobku průměrné mzdy.", "images": 2, "disc": 39, "tags": ["Česká televize", "státní zástupce", "Ústavní soud České republiky", "Hnutí ANO", "KDU-ČSL", "Marian Jurečka", "Česká republika"]}
{"title": "V nejlidnatější spolkové zemi Německa vyhrála kancléřova CDU. AfD svůj mandát ztrojnásobila", "time": "2025-09-14T19:14:00+02:00", "content": " Německá média označovala volby za první test pro kancléře Merze, který nastoupil do funkce letos v květnu. Z více než 83 milionů obyvatel Německa žije zhruba pětina právě v Severním Porýní-Vestfálsku. Nacházejí se tam velká města, jako je Kolín nad Rýnem, Düsseldorf, Dortmund či Essen. Vybírat své starosty a zástupce do městských, obecních, okresních a krajských zastupitelstev mohlo 13,7 milionu voličů. To je zhruba stejně jako celkový počet obyvatel východoněmeckých spolkových zemí, které bývaly součástí Německé demokratické republiky (NDR), ovšem bez Berlína. CDU podle konečných výsledků hlasování vyhrála s 33,3 procenta hlasů, SPD skončila druhá s 22,1 procenta. Obě strany si oproti minulým komunálním volbám v roce 2020 mírně pohoršily. Naopak výrazně lepšího výsledku než před pěti lety dosáhla AfD, kterou letos v květnu Spolkový úřad pro ochranu ústavy (BfV) označil za prokazatelně pravicově extremistickou stranu. Zatímco v roce 2020 získala pět procent hlasů, nyní to je 14,5 procenta, tedy téměř trojnásobek. Velkou ztrátu utrpěla strana Zelených, která dosáhla jen na 13,5 procenta, a oproti minulým volbám tak přišla o 6,5 procentního bodu. Postkomunistická strana Levice si polepšila a získala 5,6 procenta. Svobodná demokratická strana (FDP) získala jen 3,7 procenta hlasů. FDP po únorových celoněmeckých volbách vypadla ze Spolkového sněmu. Volební účast dosáhla 56,8 procenta, a byla tak vyšší než před pěti lety. Komentátoři posílení pozic AfD předpovídali. Odhadovali, že bude silná především v někdejších baštách sociální demokracie, například v kdysi hornické a průmyslové oblasti Porúří. Čtvrtmilionové město Gelsenkirchen bylo jedním ze dvou obvodů na území bývalého Západního Německa, kde AfD vyhrála už v únorových předčasných spolkových volbách. Gelsenkirchen má s více než 15 procenty nejvyšší nezaměstnanost v celém Německu. Právě Gelsenkirchen je jedním ze tří velkých měst, ve kterých postoupil do druhého kola kandidát na starostu z AfD. Dalšími jsou půlmilionový Duisburg a Hagen, který má zhruba 200 000 obyvatel. Druhé kolo se bude muset konat všude tam, kde se nepodařilo některému z kandidátů na starostu získat v neděli přes 50 procent hlasů. Je to většina velkých měst včetně Kolína nad Rýnem, Düsseldorfu, Dortmundu či Essenu. Hlasování se uskuteční v neděli 28. září. Podle německých médií je sice zisk AfD varováním, že strana získává pozice i na západě země, pro vládní CDU a SPD ale nebyly volby úplným debaklem. Podle webu RND nicméně vyslali voliči do Berlína jasný signál, že by vláda měla začít pracovat na reformách, které před únorovými předčasnými spolkovými volbami slibovala. Řada médií upozorňuje především na další oslabování pozic SPD. Podle některých komentářů, například v listu Die Welt, by toho mohl Merz využít, aby se na celostátní úrovni více prosadil. Nedělní hlasování zakončilo letošní volební rok v Německu. V příštím roce se uskuteční v březnu zemské volby v Bádensku-Württembersku a Porýní-Falci a komunální volby v Bavorsku a Hesensku. V září se pak bude hlasovat v zemských volbách v Sasku-Anhaltsku, v Berlíně a Meklenbursku-Předním Pomořansku a v komunálních volbách v Dolním Sasku. NORDRHEIN-WESTFALEN | Vorläufiges landesweites Endergebnis der KommunalwahlenCDU: 33,3% (-1,0)SPD: 22,1% (-2,2)AfD: 14,5% (+9,4)GRÜNE: 13,5% (-6,5)LINKE: 5,6% (+1,8)FDP: 3,7% (-1,9)Sonstige: 7,4% (+0,3)Änderungen zu 2020 (landesweites Ergebnis)#Kommunalwahlhttps://t.co/JTGsAChLHl", "images": 4, "disc": 70, "tags": ["Alternativa pro Německo (AfD)", "Německo", "Křesťanskodemokratická unie (CDU)", "Severní Porýní-Vestfálsko"]}
{"title": "Na záchranářský vrtulník s pacientem někdo namířil laser, zranil člena posádky", "time": "2025-09-15T09:51:00+02:00", "content": " Incident se stal v pátek večer  krátce předtím, než záchranářský vrtulník s pacientem na palubě, který potřeboval ošetření, přistál na heliportu Fakultní nemocnice v Plzni na Lochotíně. „Na lince 158 jsme přijali oznámení od letecké záchranné služby, že zhruba v půl deváté večer během přistávání došlo k jejich oslnění laserem ze strany neznámého pachatele,“ potvrdil policejní mluvčí Ondřej Hodan. Vrtulník nakonec bezpečně přistál, ale zelený paprsek oslnil palubního technika. Toho museli po přistání ošetřit lékaři. Laser mu totiž podráždil rohovky. Událost potvrdila také mluvčí leteckých záchranářů Jolana Číhová s tím, že šetření je v gesci policie. Po pachateli policisté usilovně pátrají. „Kriminalisté ve věci zahájili úkony trestního řízení pro podezření ze spáchání trestného činu obecné ohrožení,“ doplnil policejní mluvčí. Pachateli za to hrozí až osm let.", "images": 1, "disc": 15, "tags": ["Zprávy z Plzně a okolí", "Plzeňský kraj", "Laser", "pacient", "Fakultní nemocnice Plzeň", "Lochotín", "Plzeň"]}
{"title": "Bál jsem se o děti, hájí se muž souzený za zapálení bazénu při likvidaci sršní", "time": "2025-09-15T08:18:00+02:00", "content": " Policie v květnu obvinila muže z trestného činu obecného ohrožení z nedbalosti. Podle ní loni na podzim při neodborné likvidaci sršního hnízda způsobil požár střechy plaveckého bazénu, který shořel za dva dny. Policie ho následně navrhla obžalovat. Podle obhájce chce 54letý muž uzavřít dohodu o vině a trestu. „Souhlasím s veškerými články a body obžaloby, souhlasím s obžalobou, trestem i právní kvalifikací,“ vyjmenoval obžalovaný. U soudu popsal, že u firmy, která se stará o provoz krumlovského bazénu, pracuje tři roky. Dodal, že nikdy nestál před soudem. Při líčení loňské události prohlásil, že aerosol používali k hubení hmyzu. Vzpomínal, že sršeň zaletěla do dětských sprch a on měl před očima, jak útočí na děti. Proto pro hubení použil radikálnější metodu. Soudkyně Martina Erbová připomněla, že pokud se učiní prohlášení o vině v plném rozsahu, znamená to, že soud může tento institut přijmout, nebo ne. Pokud přijme, neprovádí se dokazování v plném rozsahu a zaměřuje se jen na druh a výměru trestu. To urychluje dokazování i řízení. „V této fázi řízení ho určitě přijímat nebudu,“ uvedla soudkyně. Na dnešní den si pozvala soudního znalce, který zpracovával znalecký posudek. Po necelé hodině jednání rozhodla soudkyně o jeho odročení na 3. listopadu. Potřebuje doplnit znalecký posudek, který pracoval s cenami letošního roku. „V trestním řízení se škoda musí vyčíslit k datu spáchání skutku, což bylo 7. září 2024,“ dodala. Na doplnění posudku dostane znalec Miroslav Lukeš měsíc. Sám ale nepředpokládá, že by mělo dojít k zásadní změně výše škody. „V řádech zůstane hodnota stejná, změní se jen nějaká čísla,“ uvedl. Podotkl také, že projektová dokumentace byla výrazně starší než doba výstavby bazénu a stavělo se podle technologie, která už nebyla aktuální. Jakmile bude mít soud upravené podklady k dispozici, pravděpodobně v již zmíněném listopadovém termínu rozhodne o trestu pro obžalovaného. „Státní zástupkyně navrhla trest při spodní hranici zákonné trestní sazby, která je dva roky s odložením na zkušební dobu v trvání tří let,“ upřesnila soudkyně. „Zaměstnanec společnosti zajišťující provoz plaveckého bazénu v Českém Krumlově při likvidaci sršního hnízda pomocí otevřeného ohně svým nedbalostním jednáním způsobil požár, který zasáhl téměř celou plochu střechy objektu,“ sdělil dříve policejní mluvčí Miroslav Šupík. Škoda dosáhla 12 milionů korun a požár objekt zcela zničil. Hasiči začali hasit požár v sobotu ráno 7. září a veškerá ohniska zlikvidovali druhý den dopoledne. Oheň prohořel střechou dovnitř, zasáhl interiér bazénu, tedy i prostor pro plavání, nosné konstrukce, kus střechy se propadl do bazénu. Hasiči museli rozbít skleněnou stěnu. Oheň také zasáhl vnější dřevěné obložení. Na místě zasahovalo 22 hasičských jednotek, vyhlášen byl třetí ze čtyř stupňů požárního poplachu. Vedení českokrumlovské radnice připravuje stavbu třípatrového akvacentra s venkovním areálem. Na podzim by se mělo zbourat torzo vyhořelého bazénu. Do výběrového řízení se přihlásilo devět firem. Ta vítězná nabídla cenu 1,9 milionu s DPH, odhad na likvidaci vyhořelého plaveckého bazénu byl až 20 milionů korun. Město chce postavit třípatrové akvacentrum s venkovním areálem. V polovině příštího roku by radnice mohla mít stavební povolení a začít stavět. Areál by mohl být hotový v létě 2028. Odhad nákladů je 570 milionů korun bez DPH.", "images": 6, "disc": 1, "tags": ["Jihočeský kraj", "Plavecký bazén", "střecha", "Zprávy z Českého Krumlova a okolí"]}
{"title": "Kirkův vrah nespolupracuje. Jeho blízcí včetně transgender spolubydlícího ano", "time": "2025-09-15T09:16:00+02:00", "content": " Mezi lidmi, kteří s vyšetřovateli spolupracují, je spolubydlící podezřelého. Podle guvernéra jde o transgenderovou osobu, s níž měl Robinson romantický vztah. Guvernér Cox nicméně uvedl, že prozatím není jasné, zda je genderová identita této osoby pro vyšetřování relevantní. Některá konzervativní média a jednotlivci totiž už dříve Kirkovu vraždu připisovaly „transgenderové ideologii“. Přestože byl Robinson podle Coxe vychován věřícími rodiči ve velmi konzervativní části státu Utah, „jeho ideologie byla velmi odlišná“ od smýšlení jeho rodiny. Robinson byl registrovaným voličem, ale nepříslušel k žádné politické straně. Jedenatřicetiletého konzervativního politického aktivistu Kirka, který byl stoupencem prezidenta Donalda Trumpa, útočník zastřelil jedinou ranou do krku při středeční debatě v areálu Utah Valley University ve městě Orem. Trump označil Kirkovu smrt za politickou vraždu a nechal vlajky na federálních budovách na jeho počest do neděle spustit na půl žerdi. Posmrtně Kirkovi udělí Prezidentskou medaili svobody, což je v USA nejvyšší civilní vyznamenání. Kirk byl otcem dvou malých dětí a spoluzakladatelem neziskové skupiny Turning Point USA, největší konzervativní mládežnické organizace v zemi. Poslední rozloučení s Kirkem se bude konat 21. září ve městě Glendale v Arizoně. ", "images": 2, "disc": 484, "tags": ["Charlie Kirk", "vrah", "Spencer Cox", "vražda", "Donald Trump", "Spojené státy americké", "Utah"]}
{"title": "KOMENTÁŘ: Nezakazujme Česku vítězit, píše Schillerová", "time": "2025-09-15T09:05:00+02:00", "content": " A ukázalo se, že ve skutečnosti nezajímají především samotné novináře. Jejich články se totiž omezily na konstatování, že naše vize jsou příliš drahé a chudičké Česko si je zkrátka nemůže dovolit. Domácnostem, živnostníkům i firmám proto doporučuji, aby si oba dokumenty pozorně přečetli sami. Jak jsme už dokázali posledně, své sliby totiž myslíme vážně, plníme je a chceme se z nich zpovídat. Každý sám nejlépe posoudí, jaký efekt budou mít na jeho konkrétní život a podnikání. Zda to bude růst, prosperita a pozitivní očekávání, nebo šedivé nic v úsporném režimu. Není pochyb, že drtivě převáží růst. A protože bohatství národa není ničím jiným než souhrnem bohatství jednotlivců, je náš program ze všeho nejvíc prorůstový. A to je zároveň první část odpovědi na otázku, kde na něj vezmeme. Rozpočtový efekt hospodářského růstu má oproti tupým škrtům zásadní výhodu. Zatímco příjmy státu například z vyššího zdanění nemovitostí nebo zrušených úlev pro rodiny s dětmi se v delším čase vlivem inflace snižují, příjmy generované hospodářským růstem se nabalují jako sněhová koule. Pokaždé, když Česko místo dvou procent zaznamená růst o jedno a půl procenta vyšší, vyskočí příjmy státu o dalších 30 miliard. Pointa je v tom, že pokaždé z vyšší základny. Jen tato mírná stimulace růstu nad dlouhodobý průměr by tak za 4 roky přinesla 300 miliard korun navíc. Bonusem je takzvaná fiskální dividenda růstu, kdy vyšší produkt snižuje i dluh v poměru k HDP. Stejně důležité je omezit šedou ekonomiku. Bez ohledu na zlepšení, ke kterému pomohlo kontrolní hlášení nebo reverse charge, je to stále okolo jednoho bilionu ročně. Patří sem práce v šedé zóně, kde podle NKÚ pracuje 170 tisíc lidí, nedovýběr klíčových daní, který jen loni překonal 35 miliard, a samozřejmě zatajené tržby. Buď budeme donekonečna obdivovat, jak dobře to zvládají bohatší země, nebo využijeme jejich příklad k vlastnímu posunu. Digitální daňová kobra, která za využití pokročilé analytiky a umělé inteligence pomáhá odhalovat umělé daňové optimalizace větších firem, úniky na platformách sdílené ekonomiky nebo kryptu, už úspěšně funguje v Británii, Itálii nebo USA. Nějakou formu evidence tržeb má pak dokonce většina zemí EU včetně Švédska, Rakouska nebo Belgie. Rozhodně nejde o žádnou šikanu, ale o efektivní kontrolu nastavených pravidel, která je podmínkou jakékoliv férové hry nebo soutěže včetně té hospodářské. A nezapomínejme, že Fialova vláda přes všechny proklamace zvýšila provozní výdaje bez platů o 50 miliard ročně. My je naopak každý rok o 5 % snížíme, stejně jako jsme to dělali do roku 2021. V dnešním světě platí, že vítěz bere vše. Od investic a talentů až po nejmodernější technologie. Země, které se nebojí růst a podporovat podnikání, dnes lákají globální kapitál, vědce i inovativní firmy. Stačí se podívat na Irsko nebo Estonsko: před dvaceti lety byly na okraji zájmu, dnes patří k lídrům v přitažlivosti pro investory i ve výši HDP na hlavu. Česko má přitom všechny předpoklady držet krok: vzdělané lidi, solidní průmysl, dobré jméno v Evropě. Chce to ale odvážnou hospodářskou strategii a férová pravidla, která nebudou trestat ty, kdo se snaží, a ochrání poctivé před podvodníky. Nezakazujme Česku vítězit tím, že odmítneme vítěznou strategii jen proto, že se nám zdá příliš ambiciózní. Žádný velký úspěch se nezrodí z opatrného přešlapování, ale z dobrého plánu, odhodlání a odvahy.", "images": 1, "disc": 60, "tags": ["Volby do Poslanecké sněmovny 2025", "Komentáře, glosy, názory", "Česká republika", "Alena Schillerová", "strategie", "Hnutí ANO"]}
{"title": "Ďáblova sbírka oživuje Adolfa Hitlera. Druhý díl českého filmu se točí v angličtině", "time": "2025-09-15T09:00:00+02:00", "content": " Stejně jako v prvním snímku má hlavní roli Silvia Šuvadová, jejíž hrdinka  znovu naváže spolupráci s tajnou náboženskou organizací Dei Consilio, aby čelila Hitlerovým plánům. „Zatímco minule herečka přiletěla z Los Angeles, kde od úspěchu Kolji působí, nyní my jedeme za ní. Ďáblova sbírka se účastní festivalu v Orlandu, kde také symbolicky padne první klapka druhého dílu,“ líčí Marek Dobeš. Pokračování má i jiné mezinárodní prvky. Hitlera si zahraje nezávislý tvůrce Sebastian Stein, který si stejnou roli přeživšího fašistického vůdce přidělil už ve vlastním dvoudílném projektu Afričtí kung-fu nacisté. Hudbu dodá manželský skladatelský tým Kim a Kathryn Klugeovi, který se podílel třeba na snímku Martina Scorseseho Mlčení. Každý den válka, vzkazuje podtitul chystaného díla, jež má být slovy  Dobeše ještě bizarnější, syrovější a grotesknější než Ďáblova sbírka. „Historie se tu proplétá s okultními rituály, mocenskými hrami a absurdně pompézními vlasteneckými výstupy těch, kdo nemají už vůbec žádnou moc, ale o to víc křičí,“ líčí režisér. „Jestliže první díl nesl podtitul černá vlastenecká komedie, tentokrát vyjdeme z teze, že bez národních států nemůže přežít sám koncept demokracie.“ Ohledně zápletky zmiňuje městské legendy o droze získávané z dětských těl a konspirační teorie tvrdící, že známí politici či herci a mocné skupiny tajně užívají adrenochrom jako elixír života. Motiv se objevil i ve snímku Terryho Gilliama Strach a hnus v Las Vegas. Dobeš nastoluje situaci, kdy Hitler dotyčnou drogu potřebuje k přežití ve vyšší kvalitě, proto se snaží získat tajný vzorec na výrobu vylepšené látky, který nacističtí vědci na sklonku války vyvinuli. Návod ukrytý hluboko v podzemí Česka se stává nemilosrdného souboje několika táborů. Jak se bezmála stopadesátiletý Hitler ve filmu projevuje? „Jeho myšlení se pádem třetí říše neposunulo ani o píď. Stále odmítá globalizaci, těší ho stav Evropské unie, zákaz kouření, ochranu zvířat či tlak na vegetariánství  by ještě prohloubil, ale starost mu dělá vymírání obyvatel Evropy, jejichž životnost by pomocí drogy rád prodloužil. Ovšem i sektáři z Dei Consilio věří v chemicky vyráběný adrenochrom, který by jim zajistil nejen život věčný, ale především možnost setkání s fyzickým Ježíšem v den apokalypsy – kterou ostatně hodlají urychlit,“ shrnul autor. Nadále chce spojovat „vysoké s nízkým“, žánrový experiment s černým humorem a brakovou kulturu s aktuální satirou: „Poté, co jsem do prvního dílu investoval deset let života, náš premiér prakticky v den premiéry Ďáblovy sbírka podepsal smlouvu se Svatou stolicí, takzvaný konkordát, před kterým můj film varoval. I proto si druhým dílem kladu za cíl varovat nejen Čechy, ale celý svět a rozhodl jsem se jej natočit v angličtině.“", "images": 5, "disc": 1, "tags": ["Adolf Hitler", "angličtina", "Marek Dobeš", "drogy", "Česká republika", "Evropská unie"]}
{"title": "Zdravotnice zachránila opilého mývala, dala mu masáž srdce", "time": "2025-09-15T08:52:00+02:00", "content": " Zdravotní sestra Misty Combsová v nadsázce říká, že za 21 let praxe už viděla všechno. Letos v září ji přece jen přibyl případ, jaký hned tak někdo nezažije. Během své pracovní směny ve zdravotnickém zařízení ve Whitesburgu v americkém státě Kentucky si všimla, že kolem parkoviště pobíhá vystrašená samice mývala. Spolu s kolegy se šla podívat, co se děje a u nedaleké palírny s alkoholem objevili popelnici, ve které se topila dvě mláďata. Jednoho se jim podařilo vytáhnout v pořádku ven, druhé ale leželo bezvládně ve vodě plné zkvašených broskví, které s největší pravděpodobností spořádalo a pořádně se jimi opilo. Zvířátko bylo v bezvědomí a nedýchalo. Zatímco ostatní zdravotníci si mysleli, že už je na záchranu pozdě, Misty nezaváhala. Místo dýchání z úst do úst, které by u chlupatého pacienta bylo asi trochu složitější, se rozhodla pro masáž srdce. Naštěstí se po chvilce mývalovi podařilo vyvrhnout vodu z plic a začal dýchat. Následně si nezletilého opilce převzal lidský tým z agentury Kentucky Fish and Wildlife, která se zabývá ochranou zvířat a životního prostředí. Zvířátku dali přezdívku Otis Campbell podle notorického pijana z amerického seriálu Andy Griffith Show populárního v 60. letech a odvezli ho na veterinární stanici. Tamní lékař potvrdil, že je mýval skutečně opilý. Strávil tedy noc na zvířecí záchytce, aby vystřízlivěl. Následující den se mýval s ranní opicí vrátil na parkoviště, kde se opět šťastně shledal se svou matkou a sourozencem.", "images": 0, "disc": 0, "tags": ["masáž", "Kentucky"]}
{"title": "Nejlepší sankce proti Rusku jsou požáry jeho rafinerií, pochvaluje si Zelenskyj", "time": "2025-09-15T08:22:00+02:00", "content": " „Nejefektivnější sankce jsou ty, které působí nejrychleji,“ uvedl Zelenskyj. Ukrajina podle něho svými útoky významně omezila ruský ropný průmysl. „Ruská válka je funkcí ropy, zemního plynu a dalších energetických surovin,“ řekl ukrajinský prezident a poděkoval ukrajinským vojákům, kteří se podílejí na útocích na objekty ruského ropného průmyslu. Ukrajinské drony v noci na neděli zasáhly rafinerii ve městě Kiriši v ruské Leningradské oblasti. Závod patří k největším v zemi a podle různých zdrojů ročně zpracuje 17,7 milionu tun až 21 milionů tun ropy. O noc dříve se cílem ukrajinského dronového útoku stala rafinerie v Ufě. Rusko je stále druhým největším exportérem ropy na světě, ale v posledních týdnech se kvůli sezonně zvýšené poptávce a ukrajinským útokům potýká s nedostatkem benzinu. V některých regionech na čerpacích stanicích benzin došel, jinde se u nich tvořily dlouhé fronty a úřady zavedly omezení prodávaného množství pro jednotlivé zákazníky, píše Deutsche Welle. Do konce října také platí zákaz vývozu benzinu.", "images": 5, "disc": 206, "tags": ["Válka na Ukrajině", "Rusko", "sankce", "Volodymyr Zelenskyj", "požár", "Ropa (nafta, zemní olej, černé zlato)", "Ukrajina"]}
{"title": "RECENZE: Golem kráčí pod Folimankou a Dan Brown ukazuje, že kniha má stále svou moc", "time": "2025-09-15T08:00:00+02:00", "content": " Hlavní postavy jsou jasně profilované, zápletka víc než nosná. Navíc kulisy jsou pražské, a nejenom ty otřelé, jako Karlův most, Klementinum s Ďáblovou biblí nebo orloj na Staroměstském náměstí, ale i ty neotřelé, jako třeba park Folimanka a tamější podzemní labyrintický komplex, který měl sloužit před devětaosmdesátým jako bunkr, kdyby k nám náhodou z nebe spadlo imperialistické zlo ze Západu. Samozřejmě – takových mysteriózně vyladěných detektivek, s prvky thrilleru, je za poslední roky, možná dekády globálně víc než dost, takže umělá inteligence se má jistě kde futrovat, brát živiny, a to strukturální i motivické. Ale pozor – to není nějaké hanění autorova tvůrčího potenciálu, to je spíš recenzentova snaha přejít po oslím můstku rovnou k tématu. Co je tím titulním „tajemstvím všech tajemství“? Připojte se ještě dnes a získejte:", "images": 5, "disc": 1, "tags": ["Kultura", "Dan Brown", "kniha", "Folimanka"]}
{"title": "Ekvádor zdražil naftu na dvojnásobek, prezident stěhuje vládu na venkov kvůli reakcím", "time": "2025-09-15T07:24:00+02:00", "content": " V prezidentově dekretu se také píše, že cílem dočasného přesunu sídla vlády je přiblížit veřejnou správu realitě a potřebám obyvatel. Vláda zdůraznila, že dekretem se nijak nemění pozice města Quito jako ekvádorské metropole. Zrušení subvencované ceny nafty bude znamenat výrazné zdražení tohoto paliva, pro státní rozpočet to ale bude úspora asi 23 miliard korun. Změnu už kritizovaly například dopravní svazy, které chystají stávku v provincii Pichincha, jejímž správním střediskem je metropole Quito. Také Konfederace domorodých národů Ekvádoru, která bývá označována za nejvlivnější sdružení původních obyvatel v Latinské Americe, už pohrozila demonstracemi a stávkami. Tato organizace za minulých vlád zorganizovala řadu masových protestů, které několikrát přiměly ekvádorskou vládu ke změně zákonů či nařízení a v roce 2000 vedly k odstoupení prezidenta Jamila Mahuada.", "images": 1, "disc": 23, "tags": ["Ekvádor", "motorová nafta", "venkov", "Quito"]}
{"title": "Bez chyb a tápání by mě štěstí minulo, říká mladík, který zkoumá v USA epilepsii", "time": "2025-09-15T06:20:00+02:00", "content": " Tři jednoduché otázky změnily Filipu Mívaltovi život. „Řekni mi, co děláš, co jsi zač a čemu se rád věnuješ?“ zaskočil před lety mladého, tehdy nepříliš ambiciózního biomedicínského inženýra profesor na vědecké konferenci ve francouzské Nice. „Viděl mě poprvé a stejně se o mě zajímal. Člověk předtím trpěl tím českým pocitem, že není nikdo a nedělá nic tak extra zajímavého. Jenže on mi svým přístupem otevřel oči,“ povídá rodák z Veselí nad Moravou na Hodonínsku. V tu chvíli se zrodila první opravdová jiskra, která v něm vzbudila zápal čelit výzvám vědeckého světa. Vyskočil z české „školní bezchybnosti“ i své komfortní zóny a dnes se už pět let v americkém Rochesteru věnuje ve věhlasné nemocnici práci s celosvětovým dosahem. Už při času stráveném naVysokém učení technickémv Brně si uvědomil, že jej nejvíc fascinuje ta vůbec nejsložitější část lidského těla, tedy mozek. A na ten cílí i nyní. Mívalt se s vědeckým týmem na prestižníMayo Clinicsnaží rozluštit, odkud přicházejí epileptické záchvaty, ty neviditelné bouře, jež pacientům kradou život. Mozek mapují jako neznámou krajinu. Lékaři píchají elektrody, výzkumníci pak zkoumají, co který kout centrální části dělá – je to řeč, pohyb, nebo jen tichý koutek? Každý mozek je jiný, a tak hledají, jestli tu „zlobivou“ část můžou doktoři vyříznout, nebo ji bude lepší zkrotit neurostimulátorem. „Když je tu pacient, který už má elektrody na sobě, tak proč nezjistit, kde by stimulace fungovala nejlíp,“ usmívá se jednatřicetiletý Mívalt. Dnes tyto speciální přístroje bzučí pořád jako první kardiostimulátory, ale on chce, aby se probouzely jen tehdy, když je třeba. Zatímco léky pomáhají dvěma třetinám lidí s epilepsií a operace většině dalších, jihomoravský vědec se pere se zbytkem – těmi, co nemají žádnou jinou šanci. A každý signál na monitoru je krokem blíž. Dnes řeší výzkum s významným dopadem, ale před nástupem na vysokou školu pořádně nevěděl, co se sebou – doktor, soudce, vědec? „Na medicínu byl přetlak, tak jsem si řekl, že budu inženýr. Na VUT jsem si najel na nabídku předmětů a našel biomedicínské inženýrství. Dodnes vlastně pořádně nevím, proč jsem ho zvolil,“ směje se nad výběrem odvětví lékařské vědy, které využívá principy především fyziologie a biologie v praxi. S vidinou práce v nemocnici tehdy ještě netušil, že v Česku si toho s biomedicínským inženýrstvím zase tolik neosahá. V průběhu brněnských studií nicméně prokázal jistý cit a nadání pro obor. V laboratoři na Ústavu fyziky si pro pomoc sestrojil pár účinných algoritmů, díky stáži v ICRC neboli Mezinárodním centru klinického výzkumu přiFakultní nemocnici u svaté Annyv Brně se podíval na zmíněnou přelomovou konferenci v Nice. Zanedlouho s kolegyněmi zvítězil v soutěži Biosignal Challenge s algoritmem, jenž z řeči odhaluje Parkinsonovu chorobu. Pak přišel inženýrský titul a ambice získat doktorát, který by mu otevřel dveře k opravdové vědě. „Jenže v té době na něj nebyly otevřené žádné pozice. Takže jsem dodělal školu a neměl reálně plán, co se životem,“ vzpomíná. V tu chvíli přišla šance na práci ze „velkou louží“, k níž pomohla dlouholetá spolupráce Fakultní nemocnice u svaté Anny a zmíněné americké kliniky. „Zkrátka mi napsal kamarád, jestli Mayo nechci zkusit, že jde o skvělou příležitost. Zpětně si uvědomuju, že kdybych měl jakoukoliv jinou možnost, nejdu do toho, ale takhle jsem na to kývl,“ říká na rovinu. Později se navíc dozvěděl, že Rochester ve státě New York má svého menšího bratra v mrazivé Minnesotě. A že právě ten druhý bude jeho novým domovem. Doma v Česku slyší pořád dokola ty stejné věty: „Odjedete pryč, zapomenete na Česko a tady po vás nic nezbude.“ Tento pohled Mívalta štve a chce s ním bojovat. „Lidi si myslí, že odjezd je konec, ale já to vidím jinak,“ podotýká. V Evropě podle něj věda často stojí na brzdě – konzervativní komise, granty na rok, strach z každé chyby. Za oceánem zažívá jiný přístup. V Rochesteru může snít ve velkém, s týmem, co má na výzkum roky, ne měsíce. „Tady mi dávají čas a peníze, abych mohl jít do hloubky,“ oznamuje. U rozdílů mezi vědou v Evropě a USA nelze opomenout aktuální kontext za oceánem, spojený zejména s návratem administrativy prezidenta Donalda Trumpa. Ta je pod palbou kritiky kvůli přístupu k výzkumu i výraznému osekávání dotací. „Politická změna vždy ovlivní, kam jdou peníze,“ krčí Mívalt rameny. Klíčové podle něj je, že úspěšné laboratoře mají různorodé zdroje. Spolupracují s komerční sférou, startupy a dalšími partnery. „Laboratoře vznikají a krachují bez ohledu na to, kdo je u moci,“ podotýká. Pro výzkumy bez praktického uplatnění to může být těžší, ale jeho práce na epilepsii, která má reálný dopad na pacienty, zůstává neměnná. „Děláme vědu pro všechny, bez ohledu na politiku. Za příležitost na Mayu budu vždy vděčný. A kdybych své působení tady musel z jakéhokoliv důvodu předčasně ukončit, najdu jiný způsob a cestu, jak pokračovat,“ je přesvědčený. Na Brno a domovinu rozhodně nezapomněl. Přivádí na Mayo další studenty a v hlavě nosí plán, jak přitáhnout svůj tým a přístup zpět do Evropy. „Chci zpátky přivést nové nápady a nové cesty, jak dělat vědu. Nicméně největší oříšek je sehnat peníze – ne na rok, ale na roky,“ upozorňuje. Věda totiž není levná hra. „Tady na Mayo vychováváme lidi, co umí posouvat hranice. Jenže k čemu je expertíza, když doma nebudou mít peníze ani na nákup pracovního stolu?“ táže se. Mívalt dobře ví, že rozjet laboratoř v Evropě je sen pro odvážné, ale své vize se nevzdává. „Když to nevyjde, tak půjdu do nějakého nadnárodního molochu, budu sedět u počítače a po víkendech chytat ryby. Aspoň něco, co mi půjde bez grantů,“ pousměje se. Pro studenty, potažmo všechny lidi má klíčovou radu: „Nebojte se zakopnout.“ Jediný rozhovor s neznámým profesorem v Nice mu rozvázal ruce a zasel do hlavy semínka plná ambicí. „Měl jsem štěstí na lidi a prostředí, ale bez chyb a tápání by mě to štěstí minulo,“ má jasno v narážce na český výukový systém ve stylu „nesmíš si dovolit chybu“. Podle něj je největší výhra najít v životě něco, co člověka neštve. Nebo aspoň ne tolik, aby ho to spoutalo. „Mnoho lidí tu volnost ztratí, uváznou v kleci, kterou si sami postaví. Dokud volnost máte, hledejte, co vás nechává dýchat,“ nabízí cestu. S tímto vzkazem dál mapuje mozky – a možná i cestu zpět domů.", "images": 4, "disc": 0, "tags": ["Zprávy z Brna-města a okolí", "Zprávy z Hodonína a okolí", "Jihomoravský kraj", "Spojené státy americké", "Epilepsie", "Fakultní nemocnice u sv. Anny v Brně", "Vysoké učení technické", "Mayo Clinic"]}
{"title": "Vraždící Adolescent a hollywoodská parodie Studio posbírali hlavní ceny Emmy", "time": "2025-09-15T06:12:00+02:00", "content": " „Jsem opravdu v rozpacích z toho, jak jsem z toho šťastný,“ řekl na předávání cen spolutvůrce oceněného seriálu Studio Seth Rogen, který také získal cenu za nejlepší mužský herecký výkon v kategorii komedie. Kromě toho vyhrálo dílo ceny za režii a scénář. Nejvíce ocenění však dostalo čtyřdílné drama z dílny Netflixu Adolescent. Uspělo v šesti kategoriích, a herec Stephen Graham tak získal cenu za nejlepšího herce a jeho patnáctiletý kolega Owen Cooper cenu za nejlepšího herce ve vedlejší roli, čímž se stal podle stanice BBC nejmladším mužským držitelem tohoto ocenění. Dvě ocenění vyhrál seriál Urgent; herec Noah Wyle z tohoto dramatu získal cenu pro nejlepšího dramatického herce. Slavnostní večer doprovázel i politický aktivismus některých herců. Hannah Einbinderová, která získala cenu pro nejlepší herečku ve vedlejší roli za komediální seriál Stále v kurzu, využila svého děkovného proslovu a odsoudila válku v Pásmu Gazy a antiimigrační kroky amerického prezidenta Donalda Trumpa. Španělský herec Javier Bardem zase přišel na červený koberec s tradičním palestinským šátkem, který měl uvázaný kolem krku. O udělení cen rozhoduje na 22000 členů pořadatelské televizní akademie.", "images": 2, "disc": 22, "tags": ["studio", "herec", "Cena Emmy", "ocenění", "parodie"]}
{"title": "Petice proti známému developerovi. Tepličané nechtějí byty u lesoparku", "time": "2025-09-15T06:00:00+02:00", "content": " Jaroslav Třešňák je teplický podnikatel, majitelzdevastovaných Hadích lázní, stavitel bytových domů a někdejší sponzor druhé prezidentské kampaně Miloše Zemana. Od Zemana také dostal státní vyznamenání za umožnění rekreace pro české turisty v Chorvatsku – Třešňák tu postavil hotel pro řetězec Hilton. „O petici nic nevím, nedostala se ke mně. V této lokalitě sice něco připravujeme, ale zatím je to úplně v plenkách. Ale všechny stavby děláme v souladu s územním plánem podle platných předpisů,“ uvedl nejprve Třešňák. S obsahem petice ho seznámil až redaktor iDnes.cz. Petice nese název „Zastavme nevhodnou výstavbu na konci ulic Bulharské a Francouzské na hranici s lesoparkem“ a píše se v ní, že na Třešňákových pozemcích má vzniknout rozsáhlá bytová zástavba s desítkami nových bytů, která budeobdobou Novoveské, kde teplický developer postavil bytové domy s téměř dvěma stovkami nových bytů. „V petici čtu, že v důsledku stavby má dojít ke zvýšení dopravní zátěže v úzkých ulicích s nedostatkem parkování. To je úplný nesmysl. Vždycky když stavíme bytové domy, děláme u nich jedenapůlnásobek parkovacích míst na počet bytů,“ popsal developer. Body petice považuje Jaroslav Třešňák spíše za konkurenční boj. Výstavba v lokalitě vedle Řetenického lesoparku je podle něj zatím pouze ve fázi přípravy. „Nedávno jsme postavili bytové domy na Nové Vsi. Máme prodanou přes půlku bytů a další se prodávají průběžně, takže zatím není důvod začínat s další výstavbou bytových domů,“ vysvětlil developer s tím, že nyní se v Teplicích chce soustředit na výstavbu hotelu Hilton, jež by měla začít ještě letos. Protest proti výstavbě domů sice oficiální cestou nedoputoval k majiteli pozemků, ale dostal se na radnici. „Dopis s vyjádřením nesouhlasu občanů jsme obdrželi, ale zmiňovaný záměr nebyl městu oficiálně představen a podle informací ověřených na stavebním odboru nebyla podána ani žádost o povolení stavby,“ řekl primátor Jiří Štábl (ANO). Ten se spojil i s Třešňákem a prý se dozvěděl, že zatím se stavba nechystá. „Město konkrétnější stanovisko zaujme až ve chvíli, kdy bude mít k dispozici oficiální podklady a jasně předložený záměr,“ dodal Štábl", "images": 5, "disc": 9, "tags": ["Jiří Štábl", "Ústecký kraj", "Developer", "bytový dům", "Petice", "stavba", "Miloš Zeman", "Hilton"]}
{"title": "Lidem nerozumím a vyhýbám se jim, říká spisovatel. Psát začal v léčebně", "time": "2025-09-15T05:24:00+02:00", "content": " Právě v léčebně objevil Charlese Bukowského, který se proslavil svými nekonvenčními autobiografickými prózami a vulgárním stylem „Jeho knihy pro mě byly jako zjevení, inspirovaly mě a po jejich vzoru vznikla „sráčská trilogie“. Některým se líbí natolik, že chtějí, abych tak psal i dnes. Ale já už neberu drogy, začal jsem se o sebe starat, jsem někde úplně jinde,“ vysvětluje spisovatel Jaroslav Irovský z Olomouce. „Knihy jsou k dostání pouze na mém e-shopu, a i když se prodaly už tisíce výtisků, jsem si vědom, že v této zemi plné pejskařů se ještě zcela nenaplnil jejich potenciál. Asi je to tím, že neumím dělat marketing,“ krčí rameny sympatický čtyřicátník, který vyrůstal na foglarovkách a v dětství chtěl žít jako jejich hlavní hrdinové. Aktuálně se připravuje na svůj životní počin – rozhodl se darovat ledvinu své kamarádce. „Zachráním jí tím život,“ vysvětluje. Viděla jsem na Facebooku vaši fotografii s hromadou neprodaných výtisků Psích životů. Nabízí se otázka, jak jdou prodeje?Je to jako horská dráha. Občas skvělá období, teď bylo takzvané období temna. O vše se starám sám a je to náročné, ale po posledním příspěvku na Facebooku se s prodeji roztrhl pytel. Snad to bude pokračovat, už proto, že z každého prodaného výtisku posílám pejskům padesátikorunu. Dosud jsem jim tak zaslal přes 360 tisíc. Manželům Petrošovým, kteří tuto neziskovkou organizaci založili, se hodí každá koruna, jen za veterinární péči vydají každý měsíc čtvrt milionu, a to nepočítám krmení a další věci. Kdo by chtěl pomoci, může přijít 20. září do Bounty Rock Café v Olomouci, kde pořádáme třetí ročník benefičního festivalu olPESt. Výtěžek půjde nejen Jezevčíkům v nouzi, ale také záchranné zvířecí stanici v Pateříně manželů Csikových. Pejsci to měli těžké, skončili ochrnutí, týraní nebo odhození polomrtví v popelnici v igelitovém pytli jako nějaká věc. Jsou to smutné osudy. Nepřipomínají vám tak trochu ten váš?Víte, já jsem velký samotář, introvert a citlivý člověk. Dnešní povrchní společnost, kdy se kdejaké rádoby modelce prodávající se na OnlyFans dostává většího zájmu než lékařům zachraňujícím lidské životy, je mi bytostně cizí. Lidem nerozumím a vyhýbám se jim. Tím si jako spisovatel házím klacky pod nohy a zřejmě to je i důvod, proč mě v Olomouci stále nikdo nezná, ačkoliv se děj mých knih odehrává právě tady. Mnohem známější jsem na Zlínsku, odkud pocházím a kde jsem dlouholetým dvorním textařem legendární rockové kapely Premier, která kdysi lámala žebříčky hitparád hitem Hrobař. Zrovna příští týden vydáváme nový singl Příběh i s videoklipem. Spisovatel Jaroslav Irovský (uprostřed) s manželi Petrošovými z Jezevčíků v nouzi. Jak jste se vůbec ze Zlína ocitl v Olomouci?Olomouc je moje srdcovka. Bydlí tu i moje sestra, jezdil jsem sem za svou nejlepší kamarádkou, to město mě vždy fascinovalo. Ve Zlíně je to samá krychle a kvádr, Baťovské domky, kdežto tady máte parky, kouzelné náměstí, k tomu všechny ty chrámy a dómy. Olomouc mi přišla jako ideální pro to, abych tady nastartoval novou éru svého života. Smím se zeptat, před čím jste vlastně utíkal?Tak ví se o mně, a já se tím ani netajím, že jsem v minulosti žil hodně autodestruktivně, polykal tuny prášků, bral drogy od marihuany až po ty tvrdé, pil jsem alkohol a antibiotika běžně zapíjel deseti plechovkami piva. Několikrát jsem se pokusil o to tu už nebýt. Celé to prostředí, ve kterém jsem žil, bylo neskutečně toxické a já se potřeboval odstřihnout. Utéct před svou minulostí, vzpomínkami, abych si zachránil život. Bylo toho na mě prostě moc a nemůžu říct, že mě to ani tady v Olomouci nedohnalo. Počkejte, to mi musíte vysvětlit. Ale pojďme od začátku. Jaký byl Jaří (sám Irovský se tak familiárně na Facebooku nazývá) jako malý kluk?Měl jsem slibně narýsovanou kariéru, protože táta byl profesionální fotbalista a já měl být jako on. Nadějný hráč, talent, všichni mi předpovídali zářnou budoucnost. Jenže jsem si ve 13 letech na tréninku přetrhl vazy v koleně a bylo po všem. Snažil jsem se hrát dál, až do svých devatenácti, ale koleno mě trápilo pořád, operace nepomohly. Já v té době polykal spoustu prášků od bolesti a celé mě to dost semlelo, trpěl jsem depresemi a už tehdy jsem obrážel různé psychology a psychiatry. Nevěděl jsem, co se sebou, na škole mě to vůbec nebavilo. Ze strojařiny mě nakonec po třech letech vyhodili a já musel začít na jiné škole od prváku. Táta se se mnou rok a půl nebavil. Nedivím se mu, kdyby se tak choval můj syn, asi bych ho zabil. Co rodina, ta vám nebyla oporou?Měl jsem úžasné dětství a rodiče! Naši se však později rozvedli. Máma to těžce nesla a začala pít. Pila čím dál víc a já se o ni staral. Bylo to těžké, ale nikomu jsem to neříkal, sestře, která tehdy studovala vysokou v Brně, ani tátovi, nechtěl jsem jim přidělávat starosti. Vzpomínám, jak jsem byl v maturitním ročníku, běžela druhá vyučovací hodina a najednou mi přišla na telefon zpráva „Jaroušku, mám Tě ráda, jdu se zabít. “ Sbalil jsem se a okamžitě jel domů. Máma seděla na terase, flašku rumu v ruce a kouřila. Od té chvíle jsem ji nespustil z očí. Jindy se třeba předávkovala léky, zamkla se v koupelně a já ty dveře musel vypáčit. Zavolal jsem záchranku a ta ji odvezla. Snažil jsem na ni dávat pozor, vyháněl pochybné existence, které si občas vodila domů, a ve škole se mi zatím vršily neomluvené hodiny. Nakonec jsem odmaturoval s vyznamenáním. Ale mámu jsem stejně neuhlídal… Co se stalo?Když se prodal rodinný dům, aby se naši vyplatili, máma skončila v domku ve Zlíně. Jenže tam neplatila plyn a elektřinu, což jí nevadilo, pila dál při svíčkách. Když ji vystěhovali, bydlela u babičky. To už jsem bydlel v Olomouci. Jednou jsem ji přijel navštívit, otevřu dveře a máma tam leží celá žlutá, rudé bělmo a břicho nateklé vodou. Okamžitě jsem volal záchranku, ale bylo už pozdě. Druhého dne máma umřela na cirhózu jater. Od té doby trpím nespavostí. Vždy, když zavřu oči, tak ji vidím, jak tam leží. Ten obraz už nevymažu, i proto, že mi máma byla v životě nejbližším člověkem. Jaroslav Irovský (40) Jeden z nejvýraznějších olomouckých spisovatelů současnosti, básník a od roku 2018 dvorní textař zlínské kapely Premier. Je autorem autobiografické „sráčské trilogie“ navazující na tvorbu amerických beatniků Johna Fanteho či Charlese Bukowského. Napsal také knižní bestseller Psí život (2022) a Psí život 2: Jesnění (2024), jímž podporuje více než stovku ochrnutých, nemocných a týraných psů z organizace Jezevčíci v nouzi. Muselo to být pro vás těžké. Proto jste začal s drogami?Drogy mi pomáhaly vše zvládnout, aspoň chvíli na to nemyslet, zbavit se starostí. Ale současně šíleně negativně determinovaly mou psychiku a vnímání světa kolem mne. Propadal jsem se do depresí a neviděl žádné východisko. Proto jsem se několikrát pokusil i o sebevraždu, předávkoval jsem se léky. Mé tělo to však pokaždé zvládlo. Dostal jsem se až do fáze, kdy bylo jasné, že se musím jít léčit, jinak umřu. Ale vlastně teprve až smrt mámy mi otevřela pořádně oči a já se rozhodl, že takto skončit nehodlám, že jsem přece nebyl vychovaný, abych dopadl jako nějaká ztracená existence. Za vším jsem udělal tlustou čáru a teď se snažím žít jinak. Myslíte ten moment, kdy se z vás stal Jaří fitnesák?Cvičení mi pomáhá hodně, své tělo jsem dlouhá léta huntoval a mám pocit, že mu mám co vracet. Obecně mi také hodně pomáhá se z věcí vypsat. Třeba příběh o své mámě jsem popsal v druhém dílu „sráčské trilogie“, ve sbírce Obyčejný život. Povídka se jmenuje Příběh dělnického domku. Ví se o vás, že knihy na pokračování nepíšete. Proč jste v případě Psích životů udělal výjimku?Protože si o to řekli sami čtenáři. Přemlouvali mě tak dlouho, že jsem nakonec podlehl. Vlastně mi nakonec přišlo i fajn dovysvětlit některé nezodpovězené otázky, které zazněly v prvním díle. Zatímco ten se odehrává na sídlišti v Olomouci, dvojku jsem přesunul do Jeseníků, které miluji. Patronem knihy se stala šumperská kapela O5 a Radeček. Spisovatel Jaroslav Irovský s knihou Psí život 2 s patrony knihy skupinou O5 a Radeček. Co stálo za vaším rozhodnutím darovat ledvinu?Žena, které tím pomůžu, je kamarádka mé mámy a vím, že kdyby mohla, udělala by totéž. S Radkou se znám dvacet let a v životě to měla těžké. Měla i rakovinu a kvůli zánětu z chemoterapie denně krvácí. K tomu jí selhala transplantovaná ledvina, takže v těle má už tři nefunkční a musí třikrát týdně na dialýzu. Nedávno mi řekla: „Každé ráno se snažím nemyslet na smrt. Jenže kvůli bolestem a všem těm potížím na ni myslím čím dál častěji. “ Všichni, kdo jí slíbili pomoc, se k ní otočili zády a ze strachu vycouvali. Zbyl jsem jí jen já. Vy strach nemáte?To víte že  mám, zvažoval jsem to snad tisíckrát. Jenže já sám v životě zažil ten moment, kdy jsem měl na mále. Před čtyřmi lety jsem měl problémy se slinivkou, shodil dvacet kilo a skutečně jsem myslel, že umřu. Ze všeho mě vysekal můj gastroenterolog, skvělý lékař, a já dostal druhou šanci. Teď ji chci zase já dát někomu jinému. Snad výsledky dopadnou dobře a já Radce ledvinou zachráním život…", "images": 7, "disc": 0, "tags": ["Olomoucký kraj", "Zprávy z Olomouce a okolí", "kniha", "Jaroslav Irovský", "Facebook", "Zprávy ze Zlína okolí"]}
{"title": "Výtečná situace 2.0? Zatímco řeky loni stoupaly, Skalický pochyboval o povodni", "time": "2025-09-15T05:00:00+02:00", "content": " Povodně 2024 začaly v pátek 13. září, už ve středu 11. ale meteorologové a zástupci vlády varovali, že mohou přijít záplavy srovnatelné s roky 1997 a 2002. V takové situaci si bývalý náměstek primátora v Děčíně Jan Skalický stoupl před zdymadlo Střekov na Labi a obšťastnil národ svými hláškami, které se na sociálních sítích rychle šířily. A dosáhly skoro stejné popularity jakolegendární hláška, že je situace nadmíru výtečnápražského primátora Igora Němce pár hodin předtím, než Vltava zatopila metro v srpnu 2002. „A já se ptám: Je todleto velká voda, která opravdu musí zavřít výstavy, zavřít akce?“ promlouval Skalický k prostému lidu s nezbytnou dávkou patosu, jakou si projev nedůvěry k vládě jistě zaslouží. O nic jiného než vládní strašení důvěřivých občanů totiž podle něj ani nešlo. „Ano, je tady velká voda, ale je to taková velká voda, aby lidé přemýšleli jenom o katastrofách, které se sem řítí? Aby nechodili ven, aby nemohla být kontaktní kampaň, a aby volby prošly v takovém krizovém stavu?“ rozohnil se Skalický, kterého před produkcí takového komentáře neochránila ani jeho minulost šéfa Ředitelství vodních cest ČR. U zdymadla Střekov, které měl při nahrávání videa za sebou, byl zvýšený průtok vody patrný i přesto, že Ústecký kraj měl patřit mezi nejméně zasažené kraje a že extrémní srážky padaly hlavně na východě území. Zatímco voda zaplavovala obce, politik měl jasno o tom, proč vláda varuje před povodní: „V dnešní době nemůžeme vyloučit ani to, že se vládě náramně hodí, aby ukázali svoji připravenost ve žlutých pláštěnkách, ale hlavně, aby se lidé zase báli. Aby se odevzdali vládě, která nic nedělá, ale která umí strašit. Uvidíme. Budeme to pozorovat.“ Další pozorování, která na jeho pokyn český národ svědomitě provedl, vedla k nejrůznějším závěrům. Rozvodněná řeka Odra v Ostravě. (16. září 2024) Zatopená Opava, sídliště Kateřinky (16. září 2024) „Pane Skalický gratuluji, myslím že jste horký kandidát na titul Blbec roku,“komentoval uživatel YouTube další vyjádření Skalického, který se po příchodu povodní snažil všechny přesvědčit, že závažnost povodní zpochybňoval pouze ve svém regionu. Zatímco někteří sledující ho pochválili za „zdravé názory“, jiní vcelku nekompromisně konstatovali: „Je mi z vás smutno. Co jste prezentoval je skandální a nyní se to snažíte okecat.“ A další mu s pochopením psali, že si za svůj příspěvek zaslouží klíčenku. Nebylo by spravedlivé psát o dezinformacích za povodní 2024 a nezmínit i další aktivní činitele sociálních sítí. Sluší se připomenout aspoň Michala Krafta, asistenta poslance Jaroslava Foldyny za SPD, a jehokomentář k zasedání krizového štábu „Fakt se najde nějaký idiot, na kterého tohle funguje?“ Režiséra Jana Tománka zase rozčílilo zrušené burčákobraní a varování před povodněmi, když Vltava v Praze nestoupá. „Lidé opět někam zastrčili mozek a jen čekají ve ,stand by’ módu, až přijdou mediální instrukce nesmyslného strachu,“ vyjádřil své moudro. Podobných proroků se před povodněmi vyrojilo víc. „Někteří dokonce na sítích sdíleli příspěvky, že žádné povodně nejsou, i když už dávno byly. Vyzývali lidi, ať se podívají z okna, že jenom prostě prší,“ uvedl v rozhovoru pro iDNES.cz poradce premiéra Miloš Gregor. Podívejte se na video Jana Skalického, které se stalo virálním:  ", "images": 6, "disc": 13, "tags": ["Povodně 2024", "Jan Skalický"]}
{"title": "Bezplatné školy s poplatky. Studenty vysokých škol trápí skryté výdaje", "time": "2025-09-15T00:00:00+02:00", "content": " Klára T. studuje obor zdravotní záchranář na Jihočeské univerzitě v Českých Budějovicích. Aby mohla studium dokončit a následně nastoupit do praxe, musí mít řidičské oprávnění skupiny C1, tedy řidičák na sanitku. „Škola nám na to nic nepřispívá. Navíc když jsem se na univerzitu hlásila, tak o tom nebyla žádná informace na jejích webových stránkách ani v dokumentech před přijetím,“ řekla iDNES.cz studentka bakalářského programu Klára. Připojte se ještě dnes a získejte:", "images": 5, "disc": 117, "tags": ["finance", "Kurz", "Studentská půjčka", "Zpravodajství", "studium", "Vysoká škola", "Ministerstvo školství, mládeže a tělovýchovy"]}
{"title": "Nová pojistka proti blackoutu. Elektroauto půjde využít jako záložní zdroj energie", "time": "2025-09-15T00:00:00+02:00", "content": " Ve Zdibech u Prahy postavila firma Frankensolar na ploše před svou centrálou zastřešené parkovací místo, jehož střechu tvoří solární panely. Elektrický světlemodrý Ford Explorer je černým kabelem připojený na nabíječku a monitor uvnitř auta hlásí tok elektřiny. „V tuto chvíli to auto vlastně vybíjíme a energii můžeme použít na spotřebu domácnosti, třeba na chod myčky nebo pračky,“ líčí Jiří Uldrich, produktový manažer společnosti. Zákazník pak nemusí mít doma velké úložiště baterií, potřebuje však obousměrnou DC nabíječku a kompaktní elektromobil. Připojte se ještě dnes a získejte:", "images": 5, "disc": 16, "tags": ["Česko bez kouře", "baterie", "Zpravodajství", "Elektromobil", "energie", "Blackout", "Česká republika"]}
{"title": "My jsme ti, kteří zaostávají. Němci pracují méně než sousedi, odhalily statistiky", "time": "2025-09-15T00:00:00+02:00", "content": " Když se Faeze Hadidiová přestěhovala s manželem před čtyřmi lety z Íránu do Německa, očekávala, že se setkají s extrémní výkonností. „Mysleli jsme, že budeme muset pracovat mnohem déle a mnohem tvrději, abychom splňovali místní standard. Zdá se ale, že lidé tento tlak vůbec necítí,“ svěřila se listuThe Washington Post. Průměrný Řek v loňském roce strávil v zaměstnání 1 898 hodin, Portugalec 1 716 hodin a Ital 1 709 hodin. Průměrný Němec ale odpracoval pouze 1 331 hodin. Minulý týden zde navíc hranice nezaměstnanosti překonala tři miliony lidí. „V posledních dvou letech ekonomika poklesla a je na tom hůř než v roce 2019,“ dodal pro The Washington Post hlavní ekonom ING Germany Carsten Brzeski. „Španělsko roste rychleji, Řecko roste rychleji... Země, které jsme považovali za méně výkonné nám ukazují, jak jsou silné a my jsme ten, kdo zaostává,“ tvrdí výkonný ředitel Konfederace německých zaměstnavatelských asociací a bývalý člen parlamentu Steffen Kampeter. Zaměstnanci na plný úvazek mají ze zákona nárok na dvacet dní dovolené ročně. Většina z nich ale dostává mnohem víc a mají i velkorysý počet státních svátků. Pravidla pro jeho výplatu jsou vlastně jednoduchá. Pohlídejte si v online poradně personální agentury Předvýběr.CZ, jestli máte taky nárok.  Podle údajů největší německé zdravotní pojišťovny Techniker Krankenkasse si ale berou ještě v průměru devatenáct dní nemocenské, což je o tři dny více než v období před pandemií. Odborníci to připisují spíš změně kultury než horšímu zdraví. „Nemyslím si, že existují důvody, proč by Němci měli být v porovnání s jinými zeměmi více nemocní,“ řekl výzkumník z Berlínského centra sociálních věd Jonas Jessen. Samozřejmě i méně práce má své výhody. Mnoho přepracovaných Američanů závidí Evropanům několik týdnů dovolené a možnost neodpovídat na emaily, dokud se nevrátí za pracovní stůl. „Život není jenom o práci,“ svěřil se 27letý student práv Christopher Sitzmann, který v pátek brzy odpoledne nakupoval sportovní potřeby. „Mám rád sport a kupuji si tu plavecké vybavení. V zaměstnání už jsem dneska skončil.“ Odborníci tvrdí, že za malým počtem odpracovaných hodin nestojí lenost, ale strukturální síly, které zejména ženám ztěžují práci na plný úvazek. Podle statistického úřadu Evropské unie pracovalo v roce 2023 na částečný úvazek 48 procent německých zaměstnaných žen. U mužů to bylo jen něco přes deset procent. Mezi matkami tento podíl představoval dokonce 65 procent. Mnoho škol totiž končí výuku brzy odpoledne a družiny na tom s otevírací dobou nejsou o moc lépe, což rodičům možnost pracovat na plný úvazek ztěžuje. V každé části Německa se navíc na pracující matky pohlíží jinak. „Studená válka způsobila rozdělení země na západní a východní část. V západním Německu byly zaměstnané matky považovány za špatné. Naopak na východě zákon prakticky vyžadoval, aby oba rodiče pracovali a péče o děti byla dostupná již od útlého věku,“ vysvětluje Jonas Jessen. Dodnes jsou tak matky žijící v bývalém východním Německu zaměstnány na plný úvazek častěji. Odborníci se ovšem neshodují, co by zvýšení výkonnosti obyvatel zlepšilo. Někteří tvrdí, že by pomohla lepší a dostupnější péče o děti s delšími provozními hodinami. Podnikatelé jako Kampeter ale chtějí například omezit regulace, byrokracii a zvýšit imigraci. Jessen naopak prosazuje řešení jako zrušení podávání společného daňového přiznání v případě manželských párů. Mnoho matek by tak mohlo pracovat více hodin za nižší daňovou sazbu. Podle studie by individuální podávání daňových přiznání zvýšilo nabídku pracovní síly o ekvivalent půl milionu pracovních míst na plný úvazek. Jessen však připustil, že by taková změna byla náročná, protože je vnímaná jako „protirodinná“. Trend se na mnoha pracovištích ale stále ubírá spíše směrem k preferenci osobního života. V loňském roce provedlo 45 německých firem šestiměsíční experiment, kdy přešly na čtyřdenní pracovní týden. Zaměstnanci tak měli možnost fungovat méně hodin za stejnou mzdu. „Musíme pracovat více a efektivněji. Se čtyřdenním pracovním týdnem a rovnováhou mezi pracovním a osobním životem nebudeme schopni udržet prosperitu této země,“ prohlásil v květnu kancléř Friedrich Merz po nástupu do úřadu. Výsledky experimentu ale byly převážně pozitivní. Lidé byli produktivnější, spokojenější a většina zúčastněných společností se proto rozhodla v tomto modelu pokračovat.", "images": 3, "disc": 216, "tags": ["jobDNES.cz", "plný pracovní úvazek", "Německo", "Washington Post", "Írán"]}
{"title": "Kdo jsou účastníci show Zrádci 2 a kdo vypadnul", "time": "2025-09-14T23:24:00+02:00", "content": " Druhá řada populární detektivní reality show vycházející z pár let starého nizozemského konceptu De Verraders začala na streamovací platformě a také v kinech. Režisér Markus Krug sliboval dramatičtější a ještě temnější pořad. První díl mu dal za pravdu. Hned v úvodní epizodě vypadla trojice nečekaných jmen. A ve druhém díle bylo překvapení ještě větší, vypadla totiž Zrádkyně. Soutěž hned v úvodní epizodě opustili MMA zápasník Patrik Kincl, vítěz Survivoru Vláďa Čapek a majitelka prádelny Karolína. Konec prvních dvou mnohé diváky zaskočil – nešlo totiž o typické „první oběti“, které by byly neviditelné či bez vlivu. Naopak, Kincl a Čapek patřili k výraznějším postavám už od začátku. Diváci na sociálních sítích houfně doufají, že se ještě do hry v průběhu vrátí. Na úvod druhého dílu se Zrádkyně shodli na vyřazení Roberta. Následně se poprvé všichni účastníci sešli u kulatého stolu, aby se pokusili odhalit Zrádce. Pozornost se od úvodu zaměřila na Sáru, kterou pak i většina účastníků označila při hlasování. Účastníky detektivní hrou opět provází Vojta Kotek v roli záludného hradního pána. Premiérový díl druhé série Zrádců uvedla Prima na svém hlavním kanále v neděli 14. září. Už předtím se k nim však dostanou uživatelé streamovací platformy Prima+, která první epizodu uvedla o týden dříve – v neděli 7. září. Tajemnou atmosféru soutěže dokresluje hrad Křivoklát. | foto: FTV Prima Stejně jako v první sérii se hry zúčastní 24 soutěžících, které tvoří mix známých tváří a zástupců z lidu. Většina účastníků se na špinavou hru plnou intrik a přetvářky důkladně připravovala. Zrádcise v prvním díle staly tři ženy – podcasterka Bára, kriminalistka Mia a prodejkyně zájezdů Sára. Osvědčený koncept založený na hře Městečko Palermo se od úspěšné první řady neliší – všichni účastníci každý herní den plní úkoly, čímž zvyšují celkovou výhru. Večer potom hlasují o vyloučení někoho ze svých řad, čímž se snaží odhalit zrádce mezi věrnými. Kulatý stůl u kterého hráči hlasují o vyloučení některého ze soutěžících. | foto: FTV Prima Zrádci se scházejí jen o pár hodin později pod rouškou tmy a každou noc rozhodují o vyloučení („zavraždění“) některého z věrných. Výhra ve výši několika set tisíc korun pak náleží poslednímu ze zrádců nebo všem věrným, pokud se jim podaří všechny zrádce odhalit. Vítězkou první řady Zrádců se stala modelka Nicole Šáchová, kterou až do konce nikdo neodhalil. O výhru se kromě ní pokusil například policista, reportér, barman nebo hráčka pokeru. Soutěž si vysloužila chválu hlavně díky neotřelosti a odlišnosti od jiných známých pořadů a díky tomu, že sleduje psychologii postav. „Odolnost, davová psychóza, krizové jednání, stádní logika, řeč těla… To všechno a mnohem víc tam lze najít,“glosovala ještě před fináleprvní řady vedoucí kulturní rubriky Monika Zavřelová. Snímek z druhé řady Zrádců | foto: Prima V soutěži hraje stěžejní roli fabulace a přetvářka. „Podstatu vtlouká pořad soutěžícím i divákům do hlavy od první chvíle opakovaně: nikomu nevěřte, vaší taktikou je lest a zrada, zkrátka a dobře lžete, manipulujte, intrikujte ostošest,“zdůraznila kritičkaMirka Spáčilová.", "images": 5, "disc": 1, "tags": ["televizní show", "Patrik Kincl", "Prima (televizní stanice)"]}
{"title": "Muž kradl v obchodě a vytáhl na člena ochranky nůž. Oba skončili v nemocnici", "time": "2025-09-14T21:30:00+02:00", "content": " „Dnes večer jsme obdrželi oznámení, že muž přišel do prodejny, kde měl odcizit zboží. V tu chvíli byl přistižen ochrankou, která tam pracuje. Když k němu přistoupil, muž na něj vytáhl nůž a způsobil mu řezné poranění na ruce,“ uvedla pro iDNES.cz mluvčí pražské policie Eva Kropáčová. Podle ní šlo pokus o krádež v obchodě s drogistickým zbožím. Útočník i napadený byli předáni do péče záchranářů. Zadržený podle mluvčí pražské záchranky Jany Poštové měl dýchací potíže, zraněn nebyl. „Oba byli mimo ohrožení života transportováni do nemocnice k další péči,“ dodala Poštová. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 5, "disc": 12, "tags": ["Obchod", "Zprávy z hlavního města Prahy", "Zprávy z Prahy-západu a okolí", "nemocnice"]}
{"title": "Turci vyjádřili nespokojenost s Erdoganem. Na protest přišlo přes 50 tisíc lidí", "time": "2025-09-14T20:29:00+02:00", "content": " Na náměstí v centru Ankary davy lidí mávaly tureckými vlajkami a vlajkami strany CHP a někteří přinesli i fotografie jejího lídra Özgüra Özela, jemuž hrozí sesazení ankarským soudem, či jeho stranického kolegy a bývalého primátora Istanbulu Ekrema Imamoglua. Ten je od března ve vězení kvůli obvinění z korupce, což opozice označuje za snahu Erdoganovy vlády odstranit hlavního volebního soupeře současného prezidenta. Özel, který loni v březnu dovedl stranu CHP k vítězství v místních volbách, na nedělní demonstraci obvinil vládu, že se drží u moci represemi vůči opozici a porušováním principů demokracie. Vyzval rovněž k předčasným parlamentním volbám. Özel přečetl také dopis, v němž Imamoglu z vězení zkritizoval Erdoganovu vládu, že se snaží určit výsledek příštích voleb tím, že odsunuje legitimní soupeře na vedlejší kolej. Po přečtení dopisu dav tleskal a skandoval „Prezident Imamoglu“. Imamoglu byl primátorem Istanbulu od roku 2019, kdy po dvou desetiletích sebral Erdoganově vládní Straně spravedlnosti a rozvoje (AKP) vedení tohoto asi patnáctimilionového města. Ústřední volební komise se tomu tehdy snažila zabránit anulováním voleb. Imamoglu však zvítězil i v opakovaném hlasování a anulaci označil za hloupou a poškozující pro mezinárodní pověst země. Za to byl v roce 2022 odsouzen kvůli urážce volební komise k téměř třem letům vězení a zákazu výkonu volených funkcí. Verdikt zatím není pravomocný. Letos v březnu byl Imamoglu s desítkami dalších lidí zatčen krátce předtím, než ho CHP podle očekávání nominovala jako kandidáta do příštích prezidentských voleb. Jeho zatčení vyvolalo v Turecku největší protivládní protesty za posledních deset let. Podle agentury Reuters bylo v Turecku za poslední rok zatčeno přes 500 lidí, včetně sedmnácti starostů měst a obcí zvolených za CHP. Mnozí kvůli podezření z korupce, což je i případ Imamoglua. Soud v Ankaře by mohl v pondělí zneplatnit výsledky kongresu CHP z listopadu 2023, na němž byl zvolen předsedou strany Özel a nahradit ho správcem či Özelovým předchůdcem Kemalem Kiliçdarogluem. Už minulý týden istanbulský soud odvolal šéfa stranické organizace CHP v Istanbulu Özgüra Çelika, když zrušil výsledky provinčního kongresu CHP z roku 2023. Zdůvodnil to korupcí.", "images": 7, "disc": 13, "tags": ["Recep Erdogan", "Republikánská lidová strana (CHP)", "protest", "Turecko", "Istanbul", "Ankara"]}
{"title": "Krádeže jako výzva z TikToku. Nebezpečný fenomén se objevil už i v Česku", "time": "2025-09-14T20:00:00+02:00", "content": " Bylo to začátkem srpna, když se trojice dívek na jihu Moravy pokusila ukrást zboží v hodnotě přes dvacet tisíc korun. Nezletilé zákaznice však na parkovišti zadržel pracovník ostrahy, který následně přivolal strážníky. Hříšnice se snažily svůj čin obhájit tvrzením, že jde o splnění úkolu pro sociální sítě. Tuto výmluvu však strážci zákona neakceptovali. Případ dále vyšetřuje policie a pachatelkám hrozí v krajním případě až rok vězení. Jiný incident související se sociálními sítěmi se odehrál koncem srpna v prodejně Albert v brněnských Kohoutovicích. Připojte se ještě dnes a získejte:", "images": 5, "disc": 21, "tags": ["Zprávy z Brna-města a okolí", "Zprávy z Brna-venkova a okolí", "Jihomoravský kraj", "Zpravodajství", "Česká republika", "sociální síť", "TikTok", "Obchod"]}
{"title": "Áčkoví rapeři jsou milionáři, vyprodávají haly, aniž by je hráli v rádiích, říká DJ Wich", "time": "2025-09-14T20:00:00+02:00", "content": " DJ Wich, vlastním jménem Tomáš Pechlák, je součástí české rapové scény od jejích začátků na konci devadesátých let. Během kariéry spolupracoval s PSH, Ektorem, Rytmusem nebo Restem. Tvořil hudbu pro filmy jako Gympl nebo Vyšehrad: Fylm. Jeho koncert je proto mnohými považován za rapovou událost roku. Na českou scénu přitom naskočil už v roce 2002 v uskupení Indy a Wich s albem My 3. To je dodnes považováno za jedno z nejlepších domácích hiphopových alb. „Období Indy a Wich mě bavilo asi nejvíce, brázdili jsme všechny kluby a festivaly po republice,“ vzpomíná Pechlák. Vystupovali však i na Slovensku, v Polsku a koncert odehrál i v Londýně. Jste patrně jediný DJ, který si může dovolit udělat koncert v O2 areně. Co to pro vás osobně znamená?Je to jeden z největších momentů v mé kariéře. Vedly k tomu desítky let práce, jde o takový malý zázrak. Cítím vděk i obří zodpovědnost. Mé obrovské díky patří všem spoluúčinkujícím, bez kterých by nebylo možné koncert uskutečnit. Připojte se ještě dnes a získejte:", "images": 5, "disc": 15, "tags": ["Kariéra", "Kultura", "DJ Wich", "koncert"]}
{"title": "Egypt mění posvátné místo v luxusní resort, klášter z 6. století je v ohrožení", "time": "2025-09-14T19:21:00+02:00", "content": " Poutníci po staletí mířili na horu Sinaj, aby si připomněli cestu Mojžíše a navštívili klášter svaté Kateřiny ze šestého století. Areál spravovaný řeckou pravoslavnou církví je jedním z nejdéle nepřetržitě fungujících křesťanských míst na světě a uctívají ho židé, křesťané i muslimové. Nyní je kdysi klidná pouštní lokalita předmětem sporu. Egyptská vláda tu v roce 2021 spustila ambiciózní turistický projekt, který slibuje síť luxusních hotelů, návštěvnické centrum, rozšíření letiště či lanovku na Mojžíšovu horu. Úřady ho prezentují jako „dar Egypta celému světu a všem náboženstvím“ a tvrdí, že zároveň posílí turistiku i uchová dědictví. „Projekt je příležitostí využít kouzlo této oblasti a povýšit ji na budoucí globální destinaci, kterou musíte navštívit, a uctít tak její duchovní, náboženský, archeologický a historický význam jako útočiště nebeských vír,“napsalstátní deník Egypt Today. Kritici ale varují, že projekt mění krajinu zapsanou na seznamu UNESCO k nepoznání. Stavby už zasáhly planinu el-Raha, kde podle Bible čekali Izraelité na Mojžíše. Nové silnice narušují oblast, kterou OSN dříve vyzdvihovalo jako „vzácnou kombinaci přírodní krásy a duchovní izolace“. Projekt těžce dopadl také na místní beduínskou komunitu čítající asi čtyři tisíce lidí. Vláda mnohé jejich domy za minimální kompenzaci srovnala se zemí a dokonce si vymínila přemístění ostatků jejich předků ze zdejšího hřbitova, aby se tak uvolnilo místo pro obří parkoviště. One of the world's most sacred places [Monastery of St Catherine, Sinai]  is being turned into a luxury mega-resort.https://t.co/N9p6BNFiMZhttps://t.co/GCFzBWtPR1 „Tohle není rozvoj, jak ho beduíni vnímají. Je to svět, se kterým nesouhlasili, svět, který navždy změní jejich místo v jejich domovině,“ řekl staniciBBCspisovatel Ben Hoffler, jenž s komunitou spolupracuje. Přestože vláda tvrdí, že chce modernizovat i beduínské oblasti, mnozí se obávají, že dopadnou stejně jako dříve při budování letovisek u Rudého moře v 80. letech minulého století. „Beduíni byli lidmi tohoto regionu. Pak přišel průmyslový turismus a oni byli vytlačeni – nejen z podnikání, ale i fyzicky z pobřeží,“ uvedl egyptský novinář Mohannad Sabry. Napětí se ještě vyostřilo poté, co egyptský soud loni rozhodl, že klášter leží na státním pozemku a má pouze „právo užívat“ území, na němž stojí. Řecká pravoslavná církev reagovala pobouřeně. Klášter uchovává vzácné křesťanské rukopisy a relikvie a zároveň netradičně i malou mešitu. Jeruzalémský patriarchát zdůraznil, že už prorok Mohamed mu udělil listinu ochrany, a označil jej za „ztělesnění míru mezi křesťany a muslimy“. Řecko v reakci tlačilo na Káhiru, aby ochránila řeckou identitu kláštera, a obě vlády nakonec podepsaly společné prohlášení o jeho kulturním významu. Samotný spor o vlastnictví půdy ale zůstává nevyřešený. Obavy sdílejí i mezinárodní instituce. UNESCO vyzvalo Egypt, aby zastavil výstavbu a připravil plán ochrany, zatímco organizace World Heritage Watch navrhla zařadit areál na seznam ohrožených památek. Patron nadace sv. Kateřiny, britský král Karel III., označil klášter za „velký duchovní poklad, který by měl být uchován pro budoucí generace“. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 4, "disc": 11, "tags": ["Klášter", "Egypt", "projekt", "Mojžíš", "Sinaj"]}
{"title": "Turecké hvězdy rozzáří nebe nad Ostravou. Předvedou „Zrcadlo“ nebo „Srdce“", "time": "2025-09-14T19:19:00+02:00", "content": " Nezapomenutelnou atmosféru tradičně dotváří také komentátor přímo ze země, který publikum baví směsicí češtiny, angličtiny a turečtiny. „Pro fanoušky letectví a letecké akrobacie budou letošní Dny NATO skutečně mimořádné. Turkish Stars s nadzvukovými stroji nabídnou zcela jinou show než dříve oznámená chorvatská skupina Wings of Storm s turbovrtulovými letouny a britští Red Arrows s proudovými cvičnými stroji,“ uvedl za organizátory Zbyněk Pavlačík, předseda Jagello 2000. Dny NATO v Ostravě a Dny Vzdušných sil Armády ČR se uskuteční o víkendu 20. a 21. září. Vstup je tradičně zdarma. Loni však musela být akce kvůli povodním na poslední chvíli zrušena. Pro tureckou akrobatickou skupinu půjde už o třetí účast. Poprvé na akci vystoupila v roce 2011, podruhé v roce 2013 – a pokaždé sklidila bouřlivý potlesk pod širým nebem. Skupina Turkish Stars (Türk Yıldızları – Turecké hvězdy) vznikla v roce 1992 jako sedmý oficiální tým tureckého letectva, určený k demonstraci jeho schopností. Od začátku létá na modifikovaných lehkých nadzvukových strojích F-5 získaných od nizozemského letectva. Sídlí na letecké základně Konya a postupně přechází na domácí letouny TAI Hürjet. Karadeniz’in coşkusunu yüreklerimizde hissettik; Trabzon semalarında hafızalarımıza kazınan bu muhteşem gösteri için tüm halkımıza şükranlarımızı sunuyoruz. ❤️🇹🇷#Türkiye#MSB#TürkYıldızları#TurkishStars#TürkHavaKuvvetleri#TurkishAirForce#Airshow#AerobaticTeam#Aviationhttps://t.co/AzxQioEvjq Zatímco britští Red Arrows, kteří se na Dnech NATO představí také, předvádějí plynulé, precizní a elegantní manévry, Turci kladou důraz na rychlost, dynamiku a sílu. Patří mezi málo týmů, které používají nadzvukové letouny – jejich show je tak nejen vizuálně působivá, ale i ohlušující. Stroje jsou speciálně upraveny pro akrobacii: mají odstraněné zbraňové systémy, upravený kokpit pro lepší viditelnost a nádrže na koncích křídel pro kouřové efekty. Obvykle vystupují se sedmi letouny, v minulosti až s osmi. K nejznámějším manévrům, které skupina předvede i letos, patří například Delta (Delta Oluşumu) – sedm letounů letí v těsné formaci ve tvaru trojúhelníku s rozestupy pouhý jeden metr, a to ve velmi vysoké rychlosti. Jde o jeden z nejnáročnějších kousků, který vyžaduje dokonalou koordinaci a absolutní přesnost. Efekt podtrhují kouřové stopy v červené a bílé barvě. Velmi atraktivní je také manévr Flare (Fişek Manevrası). Sólový pilot prudce stoupá téměř kolmo vzhůru při maximální rychlosti, přičemž za sebou zanechává dlouhou kouřovou stopu připomínající start rakety. Rychlost se blíží překonání zvukové bariéry, pilot přitom čelí přetížení až +7,3 g. Následuje střemhlavý let, často zakončený rychlými výkruty nebo opozičním průletem. Tento manévr zdůrazňuje sílu letounů NF-5 i individuální schopnosti pilota. Dechberoucí je i Cross (Karşılaşma Manevrası) – opoziční průlet, při němž dva letouny letí proti sobě rychlostí 900–1100 km/h a míjejí se ve vzdálenosti pouhých 10–15 metrů. Vše probíhá v nízké výšce 300–500 metrů a vyžaduje absolutní přesnost i dokonalé načasování. Stejně jako Red Arrows, i Turkish Stars mají v repertoáru oblíbený manévr srdce (Kalp Manevrası) – jen v mnohem vyšší rychlosti. Dva letouny vykreslí na obloze kouřovou stopou srdce, které třetí stroj symbolicky „probodne“ průletem středem. Provádí se ve výšce 1 000–2 000 metrů a vyžaduje naprostou synchronizaci. K nejatraktivnějším patří i Mirror Flight (Ayna Uçuşu) – zrcadlový let. Dva letouny letí v těsné formaci, přičemž jeden z nich je obrácený kabinou dolů nad druhým, kokpity vzdálené jen 1–2 metry. Z pohledu diváků tak vzniká fascinující obraz, jako by stroje letěly „spojené“. Pilot v inverzní poloze musí přitom zvládat negativní přetížení -3 g a udržet přesnou polohu.", "images": 8, "disc": 9, "tags": ["Ostrava", "Hvězda (vesmír)", "Red Arrows"]}
{"title": "Ze státní kasy do Trumpovy kapsy. USA řeší střet zájmů amerického prezidenta", "time": "2025-09-14T19:00:00+02:00", "content": " Příkladem může být Trumpovo setkání s britským premiérem Keirem Starmerem a předsedkyní Evropské komise Ursulou von der Leyenovou. To se odehrálo v Trumpově golfovém klubu Turnberry na jihozápadním pobřeží Skotska, píšeagentura. V rámci toho, co Bílý dům nazval „pracovní cestou“, Trump spojil obchodní jednání a diskuse o konfliktech na Ukrajině a v Gaze s propagací svých podniků. Během tiskové konference se Starmerem 28. července Trump hovořil o nákladných renovacích, které v Turnberry uskutečnil. Poslední den své skotské cesty odletěl Trump do Aberdeenu, kde otevřel nové golfové hřiště. Cesta, jejíž náklady na dopravu, bezpečnost a ubytování v nemovitostech patřících Trumpovi vyšly americké daňové poplatníky na miliony dolarů, je příkladem toho, jak Trumpovy rodinné společnosti těží z jeho prezidentství, píše Bloomberg. „Neustálé pokusy médií vymýšlet si střety zájmů jsou nezodpovědné a posilují nedůvěru veřejnosti v to, co čte,“ odmítá ovšem výtky tisková mluvčí Bílého domu Karoline Leavittová. „Ani prezident, ani jeho rodina se nikdy nezapletli do střetu zájmů a nikdy se do něj nezapletou.“ Trump se letos stal prvním americkým prezidentem od roku 1978, který po nástupu do funkce odmítl své podniky svěřit speciálnímu trustu spravovanému nezávislými správci. Své firmy místo toho převedl na syny Erika a Donalda mladšího, kteří od ledna uzavírají nové obchodní dohody i mimo USA. Trump se léta věnuje byznysu v oblasti nemovitostí i kryptoměn. Jeho firmy v minulých měsících uzavřely několik nových partnerství se společnostmi z Ománu, Kataru či Saúdské Arábie. To jsou všechno země, se kterými Trump i letos několikrát vyjednával o nejrůznějších technologických a obchodních dohodách. Kritici proto říkají, že motivace pro vyjednávání s těmito státy souvisí také s jeho byznysovými zájmy. To podle agentury Bloomberg potvrzuje i fakt, že společnost Trump letos uzavřela několik dohod o výstavbě hotelů, golfových areálů i dalších komerčních nemovitostí právě na Blízkém východě či v Asii, a to v době, kdy Trump jako americký prezident byl v těchto státech na oficiálních státních návštěvách. Podle Bloombergu to může mít vliv i na americkou politiku. Prezident totiž může brát v úvahu své soukromé zájmy a rozhodovat se podle toho, co je pro něj a jeho společnosti finančně výhodné. V únoru Trump odvolal šéfa Úřadu pro vládní etiku, tedy agentury, která v USA dohlíží na dodržování zákonů o střetu zájmů. Místo toho do čela jmenoval člověka ze svého okolí Jamiesona Greera. Trump rovněž propustil několik inspektorů, kteří měli léta na starosti dodržování kontrolních mechanismů ve federálních úřadech. Během února Trump zároveň pozastavil vymáhání zákona proti korupčním praktikám v zahraničí, který zakazuje americkým firmám uplácet cizí úředníky. Své rozhodnutí obhajoval tím, že tato legislativa poškozovala konkurenceschopnost amerických podniků. Současná legislativa nenutí Trumpa k tomu, aby prodal všechna svá aktiva. Jako prezident je vyňat i z pravidla, které zakazuje federálním úředníkům využívat svůj úřad k osobnímu obohacení nebo propagaci komerčních produktů. Korupce zůstává trestná, ačkoliv Nejvyšší soud USA loni došel k závěru, že prezident nemůže být trestně stíhán za úřední rozhodnutí. Kdyby Kongres Trumpa obvinil z porušení zákona, mohl by spustit proces impeachmentu. Senát i Sněmovna reprezentantů jsou však ovládány republikány, takže takový scénář je momentálně nepravděpodobný.", "images": 3, "disc": 53, "tags": ["Donald Trump", "Spojené státy americké", "střet zájmů", "Americký prezident", "Bloomberg"]}
{"title": "Trumpova armáda? Republikáni se štěpí do nejméně pěti frakcí, jdou si po krku", "time": "2025-09-14T18:27:00+02:00", "content": " Vytváření stranických frakcí je v zemích s většinovým volebním systémem běžné a USA nejsou výjimkou. Britský týdeníkThe Economistna základě analýzy dat od téměř 14 000 republikánů, kteří se v roce 2024 zúčastnili průzkumu Co-operative Election Survey, identifikuje pět republikánských kmenů. Jeho klasifikace se v řadě aspektů shoduje s šesti frakcemi, jež nastínil americký list TheWashington Post(WP). Kulturní válečníciEkonomičtí populistéNeokonzervativciIzolacionistéUmírnění Za největší (30 procent) a zároveň nejbohatší kohortu mezi republikány The Economist označujeKulturní válečníky.Podstatné jsou pro ně záležitosti patřící do sféry takzvané „kulturní války“, jako je otázka potratů, genderu či vlastnictví zbraní, kterou často vlastní. Bývají to často konzervativní evangelíci. Mezi prominentní postavy řadí magazín texaského senátora Teda Cruze či jednu z hlavních tváří MAGA hnutí mezi politiky, kongresmanku Marjorie Taylor Greeneovou. WP přichází s poněkud jiným členěním. Evangelíky řadí do táboraNáboženské pravice, jehož nejvýraznější tváří je republikánský lídr Sněmovny reprezentantů Mike Johnson. Podle WP je toho křídlo Republikánské strany méně důležité, než bylo v prvním Trumpově prezidentském období, kdy mu sám prezident přičítal volební vítězství. Nyní však jeho koalice zahrnuje i skupiny rekrutované kolem podcastů propagujících maskulinitu, bojové sporty či cvičení, které jsou méně spojené s konzervativním křesťanstvím. Náboženská praviceFiskální konzervativciMAGA populistéTradiční republikániTechnologická praviceKonvertovaní demokraté Podle WP je Ted Cruz tváří jiného křídla a sice libertariánského křídlaFiskálních konzervativců, kteří si především přejí malý stát. Někteří členové této skupiny, jako například senátor Rand Paul, se dostali do křížku s Trumpovými politickými kroky, jmenovitě pak jeho „Velkým, krásným zákonem“, který federální výdaje navyšuje. Greeneovou WP řadí meziMAGA populisty. Jejich hlavní voliči se rekrutují z řad pracující třídy. Jsou protiimigrační a vyslovují se i proti zahraničním vojenským intervencím. Jedná se především o voliče bez vysokoškolského titulu a ty, kteří žijí na venkově. Mnozí z nich taktéž konzumují online obsah od tvůrců, z nichž někteří kritizují jiné republikánské politiky, že nejsou „dostatečně MAGA“. MAGA populisté zvedají některá pro Republikánskou stranu jinak nemyslitelná témata jako například přijmutí odborů či zdanění miliardářů. The Economist má pro tuto skupinu vlastní označení,Ekonomičtí populisté.Stejně jako WP uvádí, že patří mezi nejchudší skupinu, podle jeho odhadů do ní patří 26 procent republikánských voličů, tedy druhá nejpočetnější skupina republikánského elektorátu. Má zároveň poměrně značné zastoupení žen (68 procent). WP a The Economist shodně jmenují jako zástupce populistů viceprezidenta J. D. Vance, jehož kniha Americká elegie je označována zahlas opomíjených Američanů. WP a The Economist se též shodují, že i přes Trumpovy novoty existuje tradičnější křídlo Republikánské strany, jehož představitelem je například vlivný senátor Lindsey Graham, navrhovatel legislativy uvalující drastické sankce na Rusko. Podle Economistu se právěNeokonzervativcijako Graham a další neštítí vojenských akcí v zahraničí, což je odlišuje od jiných republikánských kmenů. Neokonzervativců je přibližně 20 procent republikánských voličů, jde o nejstarší, „nejbělejší“ skupinu, nejčastěji též mají univerzitní vzdělání. WP pro tento republikánský kmen používá označeníTradiční republikáni. Též uvádí, že podporují zahraničí vojenské intervence, dodává zároveň, že oproti MAGA populistům nejsou tolik proti migrantům, což tyto dvě republikánské frakce dostává do rozepře. Tradicionalisté dosáhli vítězství, když Trump projevil ochotu nevyhostit migrantské pracovníky v potravinovém průmyslu. Opakem Neokonzervativců jsouIzolacionisté. Jsou proti tomu, aby se USA zapojovaly do zahraničních záležitostí, jako je konflikt na Ukrajině či v Pásmu Gazy. Také se vyznačují nedůvěrou v instituce a ve volby. Podle Economistu je to nejmenší republikánský kmen (10 procent). Za jeho hlavního představitele označuje Randa Paula. Britský týdeník identifikuje ještě jednu skupinu, kterou WP vůbec netematizuje. Jde oUmírněné, nejmladší křídlo, jež se v mnohém kloní k idejím demokratů, například co se týče environmentální politiky či podpory  omezení držení zbraní. Umírnění se též vyznačují největším odporem k Trumpovi. Jeho tváří je aljašská senátorka Lisa Murkowská, podle Economistu se ke kmenu hlásí 14 procent republikánů. Magazín uvádí, že některé prominentní postavy fungují mimo jím uváděné kmeny. Jde například o miliardáře Elona Muska či ministra zdravotnictví Roberta F. Kennedyho s jeho hnutím MAHA (Make America Healthy Again – Učiňme Ameriku znovu zdravou). WP tyto postavy řadí do samostatných frakcí. Muska, jednoho z hlavních dárců Trumpovy prezidentské kampaně, zmiňuje jako hlavní tvářTechnologické pravice.Poté, co se v červnu s Trumpem rozhádal kvůli federálním výdajům, jeho místo zaujali jiní podnikatelé v technologickém sektoru jako miliardář David Sacks, jenž slouží jako „car“ Bílého domu pro AI. Tábor tvoří spíše jednotlivci, kteří se snaží Trumpa ovlivnit v názorech na kryptoměny či umělou inteligenci. Velkým tématem je pro ně svoboda slova, kvůli podpoře kvalifikované migrace jsou někdy v křížku s MAGA populisty. Kennedyho pak list řadí spolu s šéfkou amerických tajných služeb Tulsi Gabbardovou meziKonvertované demokraty. S Demokratickou stranou se rozešli, protože jim přišla příliš „woke“. Podle WP ale je otázka, zda tato frakce nováčků zůstane v republikánském táboře i poté, co Trump opustí centrum pozornosti.", "images": 3, "disc": 89, "tags": ["Republikánská strana", "Washington Post", "Donald Trump", "frakce", "Make America Great Again", "The Economist", "Spojené státy americké"]}
{"title": "Do Polska dorazily tři české vrtulníky. Chránit jeho území začnou v nejbližší době", "time": "2025-09-14T18:22:00+02:00", "content": " „S ochranou polského vzdušného prostoru naši letci začnou v nejbližší době,“ poznamenala armáda. Do Polska dnes přiletěly tři 🇨🇿 vrtulníky, které posílí ochranu vzdušného prostoru východní hranice našeho blízkého spojence. Do finální destinace zamíří v dalších hodinách, po příletu vás budeme informovat. S ochranou polského vzdušného prostoru naši letci začnou v nejbližšíhttps://t.co/StR8dsRK4H Polsko v noci na středu zaznamenalo 19 narušení svého vzdušného prostoru ruskými drony. Česko na pomoc s ochranou východní hranice vyslalo vrtulníkovou jednotku pro speciální operace se třemi stroji Mi-171Š. Ministryně obrany Jana Černochová (ODS) v neděli v České televizi řekla, že se počítá s vysláním až 150 českých vojáků maximálně na tři měsíce. Vrtulníky polské armádě pomohou s ochranou země před drony v malých výškách, uvedlo dříve ministerstvo obrany. Vrtulníková jednotka v Polsku již v posledních letech působila, mimo jiné se její příslušníci zapojili do pomoci při povodních, které Polsko i Česko zasáhly loni v září. Vyslání vojáků umožňuje aktuální mandát na působení sil a prostředků ministerstva obrany na roky 2025 a 2026, který loni schválil Parlament. Mandát umožňuje posílit obranu východní hranice Severoatlantické aliance (NATO), kde může působit až 2000 českých vojáků. Aktuálně čeští vojáci v rámci tohoto mandátu operují na Slovensku, v Litvě a v Lotyšsku.", "images": 2, "disc": 77, "tags": ["Válka na Ukrajině", "Polsko", "vzdušný prostor", "Česká republika", "Ministerstvo obrany České republiky", "NATO", "Jana Černochová", "ODS - Občanská demokratická strana"]}
{"title": "Na motokrosovém okruhu na Plzeňsku se vážně zranil jezdec, převážel ho vrtulník", "time": "2025-09-14T18:02:00+02:00", "content": " Policejní mluvčí Ondřej Hodan uvedl, že policisté se na zásahu nepodíleli. A nemají ji ani vedenou jako nehodovou událost, protože závod se konal na uzavřené trati v režii jeho organizátorů, dodal. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 0, "tags": ["Zprávy z Plně-jihu a okolí", "Plzeňský kraj"]}
{"title": "Voda v Jáchymovském potoce je znečištěná. Neznámá látka zabila ryby", "time": "2025-09-14T17:15:00+02:00", "content": " Hasičský záchranný sbor Karlovarského kraje řeší znečištění toku neznámou látkou v Jáchymovském potoce. Zasažený úsek vede od Dolního Žďáru přes říčku Bystřici až do řeky Ohře, informoval mluvčí hasičů v Karlovarském kraji Patrik Žižka. To jsou podle map zhruba dva kilometry Jáchymovského potoka a dalších osm kilometrů Bystřice k soutoku s Ohří za Velichovem. V souvislosti s únikem látky došlo podle jeho slov také k úhynu ryb, jejichž množství zatím mluvčí neupřesnil. „Žádáme obyvatele, aby vodu z potoka do odvolání nepoužívali k žádným účelům – zejména k napájení zvířat, zalévání či rekreačním aktivitám,“ varoval Žižka. Na místě probíhá zásah složek integrovaného záchranného systému, hasiči situaci situaci monitorují a o dalším vývoji budou veřejnost informovat. Laboratorní výsledky budou k dispozici nejdříve v pondělí. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 6, "tags": ["Zprávy z Karlových Varů okolí", "ryby", "potůček", "Jáchymovský potok", "Bystřice (řeka)", "Ohře"]}
{"title": "Freudova pravnučka Příbor milovala. Umělkyni připomíná busta i výstava", "time": "2025-09-14T17:07:00+02:00", "content": " „Chtěli jsme místním lidem představit, kdo Jane byla, protože mnozí chodí kolem galerie a vůbec netuší, s kým je spjata,“ přiblížila Dominika Trčková, která se na chodu výstavní síně podílí. K vidění jsou fotografie z jejího života či ukázky z její tvorby – busty, malby, drátěné instalace. Vše doplňuje krátký sedmiminutový film, přibližující britskou umělkyni jak v soukromí, tak i v profesionálním životě. Jane McAdam Freudovou, která zemřela v roce 2022, pojila s Příborem nejen skutečnost, že se zde narodil její pradědeček Sigmund Freud, ale také to, že se město stalo po roce 2006 pro ni a jejího manžela Petera Hansona jejich novým domovem. „Do Příbora jsme přijeli poprvé v roce 2006, Jane tady tehdy měla podepsat knihu o svém pradědečkovi Sigmundu Freudovi, a oba jsme si město zamilovali,“ vzpomínal již dříve Peter Henson. Společně pak koupili na náměstí jeden z historických domů, v němž žili a Jane zde i tvořila, v sousedním domě pak vznikl i depozitář jejích děl a následně pak i výstavní prostor Jane McAdam Freud Gallery. „Ta slouží také jako kreativní centrum propojující umění s psychoanalýzou. Zahrnuje také workshopové prostory a rezidenční zařízení pro umělce,“ popsala Dominika Trčková, která pro galerii pracuje. Svou stopu zanechala umělkyně v Příboře také v Rodném domě Sigmunda Freuda, pro nějž připravila interaktivní expozici Muzeum myšlení. Je zajímavé, že o svém příbuzenském vztahu k zakladateli psychoanalýzy až do své dospělosti nevěděla. Je totiž dcerou významného britského malíře Luciana Freuda (1922–2011), který kromě svého díla proslul také značným množstvím nemanželských dětí: se dvanácti ženami měl čtrnáct potomků. „O tom, že je Jane dcerou slavného malíře a pravnučkou Sigmunda Freuda, se dozvěděla, až když měla vystudovanou uměleckou školu a byla již etablovanou a uznávanou výtvarnicí,“ vyprávěl Peter Hanson. V Příboře strávila Jane McAdam Freudová značnou část posledních let svého života, zemřela v Londýně po dlouhé nemoci 9. srpna 2022, bylo jí 64 let.", "images": 5, "disc": 0, "tags": ["Moravskoslezský kraj", "Zprávy z Nového Jičína a okolí", "Sigmund Freud", "busta", "Jane McAdam Freudová", "Peter Hanson"]}
{"title": "Psi, bobří ocasy i šneci. Jídelníček starých Horáků byl pestrý", "time": "2025-09-14T17:00:00+02:00", "content": " „Horáky a jejich vztah k jídlu, potravě a ke kuchyni celkově krásně shrnul můj zesnulý kolega Jaroslav Švoma větou: ‚Horák nikdy nebýval v jídle vybíravý.‘ S tím nelze než souhlasit,“ podotkl Mikule s tím, že hlavní roli hrála v minulosti na Vysočině rostlinná strava, maso měla většina lidí pouze svátečně. U menších hospodářů se zpravidla podávalo jen ve svátky a o hodech,“ vypráví historik Stanislav Mikule z Regionálního muzea Města Žďár nad Sázavou. Připojte se ještě dnes a získejte:", "images": 5, "disc": 0, "tags": ["Vysočina", "Žďár nad Sázavou", "Zprávy ze Žďáru nad Sázavou vašeho okolí", "Žďársko", "Životní styl", "Stanislav Mikule", "jídlo", "Horácko"]}
{"title": "Nemáme rádi turisty. Norské město se záští k cestovnímu ruchu netají", "time": "2025-09-14T17:00:00+02:00", "content": " Na silniční křižovatce nedaleko Tromsa se skví velká cedule a na ní nápis: „Nemáme rádi turisty.“ Je v angličtině, stejně jako v norštině. O kousek dál je další podobný nápis a pak ještě třetí. Město, které je téměř stejně velké jako finské Rovaniemi, navštíví více než dvakrát tolik turistů než to finské ležící na polárním kruhu, píše finský portályle. Většina obyvatel Tromsa je rozladěna každodenními problémy způsobenými velkým počtem přijíždějících turistů. Ať jsou to rostoucí ceny bydlení, nebezpečné dopravní situace, snížená kvalita života anebo lidé, kteří odhazují odpadky a nerozumí norské kultuře. Problém špatně se chovajících turistů je zvláště patrný v malých vesnicích v okolí Tromsa. Norjassa paloi pinna turisteihin: ”Heitä on jo liikaa”https://t.co/Xxr369JTtJ Nápisy „Nemáme rádi turisty“ lze najít jen kousek od Tromsa v rybářské vesnici Kvaløyvågen. Tam jsou negativní emoce vůči turistům asi nejsilnější, alespoň na povrchu. Samotní obyvatelé vesnice se ale k této záležitosti nechtějí veřejně vyjadřovat. „Turisté přijeli a vypustili odpad ze svých obytných vozů do fjordu vedle mého domu,“ vysvětluje muž, který bydlí v domě hned za cedulí. Na druhé straně, někteří obyvatelé vesnice se tu turismem živí. Jen asi sto metrů od cedule inzeruje dům u silnice své služby bed and breakfast. Podle projektové manažerky pro řízení cestovního ruchu v Tromsu Helgy Bårsdatter Kristiansenové nejde o to, že by město nebo okolní vesnice nebyly schopny pojmout více turistů. „Máme místa, kde je kapacita pro turisty již téměř plně využita a další cestovatele nepojme. Na druhé straně ale existují i taková, která by mohla přijmout více návštěvníků. Problémem je, že infrastruktura pro turismus neudržela krok s jeho růstem,“ říká. V oblasti Tromsa je například nedostatek turistických toalet. „Máme poměrně těžkopádnou byrokracii, a to i pokud jde o stavbu toalet. Stavba něčeho takového může snadno trvat několik let,“ dodává Kristiansenová. Růst cestovního ruchu také zvýšil ceny nájmů a koupí bytů v Tromsu. Jedním z důvodů je nadšení obyvatel pronajímat své byty na stránkách pro krátkodobé pronájmy, jako je Airbnb. Těch je ve městě momentálně více než 3 000. Na Airbnb je momentálně k dispozici více lůžek než v oficiálních turistických ubytovacích zařízeních. Nedostatek bytů zasáhl zejména studenty. Jen týden před začátkem semestru čekalo asi tisíc vysokoškolských studentů ve frontě na nouzové ubytování poskytované univerzitami. „Měsíční nájem 600 eur (15 000 Kč) za pokoj ve studentském sdíleném bytě je levný!“ říká studentka medicíny Sophie Surzhyková, která se právě přestěhovala do Tromsa. Měla podle vlastních slov štěstí, že ho vůbec našla. Stejný problém se týká i sezonních pracovníků, ale také stálých obyvatel, kteří sní o koupi bytu ve městě – bez ohledu na to, jak vysoký je jejich plat. Rozladění místních je způsobeno také dopravním chaosem, ten do města vnesli turisté. Bezmála sedmdesát procent obyvatel města má pocit, že turisté vytvářejí nebezpečné situace v dopravě. „Statisticky je jen otázkou času, než někdo zemře,“ říká Henrik Romsaas, správce parku pro volnočasové služby v Tromsu. Nejnebezpečnější dopravní situace vznikají na malých, klikatých horských silnicích, na něž se turisté vydávají bez předchozích zkušeností s řízením v zimních podmínkách. Řidiči se často pokoušejí jezdit auty i na lyžařských tratích anebo dokonce sjezdovkách. „Každý den musí silniční nebo záchranná služba vyjíždět alespoň k jednomu turistovi, který sjel do příkopu, někdy je to i pět nebo šest lidí,“ říká Romsaas. „Pokud například sto expedic rozdělá sto táboráků v terénu každou noc po dobu tří měsíců, má to viditelné důsledky na citlivé horské prostředí,“ říká Bårsdatter Kristiansenová. Jedním z největších environmentálních problémů v Tromsu je však turistika s jedním společným jmenovatelem – polární záře. V současné době existuje více než stovka společností různé velikosti, které v Tromsu nabízejí zájezdy za polární září. „Ne každý má ale jasno v tom, jak fungovat ekologicky udržitelným způsobem. Nicméně se na tom pracuje,“ dodává. Jednou z nejznámějších atrakcí Tromsa je vyhlídková lanovka Fjellheisen na nedaleký vrchol Storsteinen. Podle statistik ji loni navštívilo celkem 350 000 návštěvníků. Podle Niiny Pietikäinenové, obchodní ředitelky a vedoucí oddělení udržitelnosti společnosti Norwegian Travel, která je vlastníkem lanovky, je zřejmé, že příroda nemůže zůstat nedotčená, když se tam každoročně sjíždějí statisíce turistů. „V terénu je vidět, že tam lidé chodí už léta. Na druhé straně je dobré, že máme jednu masovou turistickou destinaci, aby turisté nechodili na každou naši horu,“ říká Pietikäinenová. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 4, "disc": 31, "tags": ["turistický ruch", "Troms", "turismus", "Airbnb", "Norsko"]}
{"title": "Ve věku 80 let zemřel Václav Žák, signatář Charty 77 a šéfredaktor Listů", "time": "2025-09-14T16:41:00+02:00", "content": " Žák patřil po listopadu 1989 k předním představitelům Občanského fóra (OF), působil jako ředitel odboru informatizace na ministerstvu školství a jako odborník na počítače stál u zrodu vysokoškolské počítačové sítě v České republice. V červnu 1990 byl za OF zvolen poslancem tehdejší České národní rady, do ledna 1991 byl jejím místopředsedou. Po rozpadu Občanského hnutí pracoval jako redaktor a publicista, přednášel také na Univerzitě Karlově v Praze. Mezi roky 2002 a 2021 byl šéfredaktorem časopisu Listy. V letech 2003 až 2009 byl Žák členem Rady pro rozhlasové a televizní vysílání (RRTV), do které jej nominovali sociální demokraté, poslední tři roky radě předsedal. Jeho přítel a spolupracovník Vojtěch Sedláček připomněl, že Žák jako poslanec České národní rady už v roce 1990 prosazoval, že pokud má nově vytvářený demokratický stát být opravdu funkční, musí parlament přijmout zákon o státní službě. Byl pravidelným účastníkem každoročního setkání Čechů a sudetoněmeckých krajanů, jeho vystoupení podle Sedláčka vždy napomáhala vzájemnému porozumění. Nezapomenutelná podle něj byla i Žákova spolupráce s Českým rozhlasem, do paměti posluchačů se zapsal jako vynikající glosátor a komentátor politických dějů. Jeho postřehy si všímaly i zdánlivě přehlédnutelných drobností, které se nakonec v jeho pojetí ukázaly jako podstatné, dodal Sedláček. Rodák z Tábora (28. července 1945) vystudoval koncem 60. let Fakultu technické a jaderné fyziky ČVUT a po studijním pobytu v Anglii pracoval jako programátor ve Výzkumném ústavu matematických strojů v Praze. Vedle podpisu Charty 77 se účastnil i disidentských podniků, například v létě 1989 se podílel na založení Kruhu nezávislé inteligence.", "images": 1, "disc": 0, "tags": ["Charta 77", "Václav Žák", "Vojtěch Sedláček", "Česká národní rada", "Česká republika", "Rada pro rozhlasové a televizní vysílání"]}
{"title": "Ruská armáda se chystá utvořit jednotku nakažených žloutenkou, tvrdí propagandistka", "time": "2025-09-14T16:34:00+02:00", "content": " Kaševarová si naTelegramustěžovala, že ruská armáda přijímá do svých řad spoustu lidí nakažených žloutenkou či virem HIV. Nemoci se dále šíří i kvůli nedostatku hygienických pomůcek na frontě. Propagandistka nadto tvrdí, že Ukrajinci umisťují ruské zajatce mezi nakažené žloutenkou, aby i oni nemoc chytili. A zanesli zpět do Ruska. Kaševarová přitom uvádí, že po jejích výtkách se začali v armádě tématem zabývat. Vojáci s hepatitidou a HIV prý budou zařazeni do samostatných jednotek. „V jedné z armád (nebudu ji jmenovat) vydalo velení rozkaz vytvořit jednotku z takových vojáků s kategorií zdravotní zdatnosti ‚B‘. Takoví bojovníci budou muset nosit rozlišovací pásky na rukávu. Jejich úkolem bude obsadit a držet obranné linie,“napsala. PortálMediazonapodotýká, že to je další příklad přejímání metod žoldnéřské Wagnerovy skupiny běžnou ruskou armádou. Wagnerovci měli jednotku Umbrella, pojmenovanou po záporné korporaci ze série her ze zombie tematikou Resident Evil, sestávající z lidí nakažených různými viry. Umbrellafungovalaodděleně od ostatních jednotek. Ukrajinská vojenská rozvědka již v říjnu minulého rokuvarovala, že Kreml se rozhodl vytvořit útočné jednotky z odsouzených trpících hepatitidou B a C a poslat je do války. Poukázala také na nařízení ruského ministerstva obrany, které vylučuje hepatitidu C ze seznamu nemocí, jejichž přítomnost neumožňuje výkon vojenské služby. Podle rozvědky takoví lidé měli jít do takzvaného „kontingentu C“. Ruský portálNovaja gazetapak popisuje případ velitele čety Alexandera Kuzněcova, kterého vojenská lékařská komise shledala plně způsobilým k boji, když mu lékaři diagnostikovali chronickou hepatitidu C. Musel zpět ke své jednotce v Luhansku. Vysoké počty infikovaných virem HIV přitompřipustilii lékaři ze struktur ruského ministerstva obrany. V tamním lékařském časopise uvedli, že počet zaznamenaných nových případů HIV v ruské armádě se během roku 2022 zvýšil třináctkrát. Do konce následujícího roku pak byla míra výskytu HIV u vojenského personálu dvacetkrát vyšší než před válkou. Ruský vojenský lékař Jevgenij Rybakov podotýká, že některé jednotky jsou složeny výhradně z mužů ze separatistické Doněcké a Luhanské lidové republiky, kde od jejich odtržení od Ukrajiny v roce 2014 prakticky neexistuje veřejná zdravotní infrastruktura. Mnoho z těchto rekrutů žije s HIV, hepatitidou nebo jinými chronickými nemocemi. Rusové je nasadili i navzdory riziku, které představují pro své spolubojovníky. „V ruských ozbrojených silách již zuří závažná epidemie vážných nemocí,“ varuje Rybakov. „A až nakonec nastane mír, vlna demobilizovaných vojáků by mohla přinést nárůst infekcí do ruských měst, na což oslabený zdravotnický systém země nemusí být připraven.“", "images": 5, "disc": 49, "tags": ["Válka na Ukrajině", "Ozbrojené síly Ruské federace", "Žloutenka", "HIV", "onemocnění", "Virus", "Wagnerova skupina"]}
{"title": "Kyjev se přihlásil k útokům na ruské železnice, Moskva hlásí čtyři mrtvé civilisty", "time": "2025-09-14T16:20:00+02:00", "content": " „Lokomotiva vykolejila poblíž stanice Semrino v Gatčinském okrese Leningradské oblasti,“ napsal na síti Telegram gubernátor Leningradské oblasti Alexandr Drozdenko. „Strojvedoucí byl uvězněn v kabině a když ho záchranáři vyprostili, zemřel pak v sanitce,“ dodal. Druhý případ se stal také v Leningradské oblasti, kde vykolejil nákladní vlak s 15 prázdnými cisternami. To se obešlo bez obětí, uvedl Drozdenko. Dodal, že vyšetřovatelé prošetřují možnost sabotáže. Už v sobotu gubernátor Orlovské oblasti Andrej Klyčkov na telegramu informoval, že při prohlídce železniční trati našli zaměstnanci drah výbušná zařízení. Jedno z nich explodovalo a na místě zabilo dva lidi, třetí člověk byl zraněn a v noci na neděli podlehl zraněním v nemocnici. Ruská verze serveru BBC s odvoláním na svůj zdroj z ukrajinského ministerstva obrany napsala, že do explozí na železnici v Orlovské oblasti byly zapojeny ukrajinské tajné služby. Ruské úřady po invazi ruské armády na Ukrajinu, která začala v únoru 2022, opakovaně informovaly o vykolejených vlacích, explozích či požárech na železničních tratích, což připisují ukrajinské sabotáži. Kyjev se obecně k takovým incidentům nehlásí, uvádí ale, že ruská armáda využívá železniční síť i k přepravě vojáků a paliva pro jednotky bojující na Ukrajině. Drozdenko také na telegramu informoval, že na jihu Leningradské oblasti v rafinerii v Kiriši, která patří k největším v Rusku, vypukl požár, když se tam zřítil sestřelený dron. Ukrajinská armáda podle agentury Reuters uvedla, že na rafinerii útočila. Moskva sdělila, že v noci její síly zničily 80 ukrajinských dronů. Už v sobotu hořelo v jiné ruské rafinerii, a to v Baškortské autonomní republice u města Ufa. I tento požár vznikl po dopadu dronu, způsobil menší škody a nikoho nezranil.", "images": 1, "disc": 31, "tags": ["Zprávy z dráhy", "Válka na Ukrajině", "Kyjev", "Moskva", "železnice", "Rusko", "Ukrajina", "Leningradská oblast"]}
{"title": "„Dlouho bylo všude šedo.“ Lidé z vytopené Opavy zestárli a dovolují si naději", "time": "2025-09-14T16:00:00+02:00", "content": " Na tújích zasychá bahno, ve větvích stromů se zachytily kusy trávy a odpadky. Z některých domků jsou vidět pořád jen střechy. Před rokem byla ostravská Nová Ves jedna velká špinavá laguna. Teď procházím podél bungalovů, jeden je opravený, další chátrá. Ale větrat se nepřestalo. Žlutému domu na začátku čtvrti sahala tehdy voda k oknům v prvním patře. Doteď jsou patrné její stopy. Se staženým žaludkem zvoním. Bydlí tam ještě někdo? Připojte se ještě dnes a získejte:", "images": 5, "disc": 0, "tags": ["Povodně 2024", "povodně v září 2024", "Záplavy (povodně)", "Zpravodajství", "Zprávy z Opavy a okolí", "česnek", "Nová Ves (Ostrava)", "Vávrovice"]}
{"title": "Není úniku. Ruské vojáky loví české drony s optovláknem, nedají se zarušit", "time": "2025-09-14T15:54:00+02:00", "content": " Tahle dodávka už něco zažila, ale pořád drží. Jen během posledního týdne najezdila na cestě z Prahy na východní frontu a zpět přes pět tisíc kilometrů. Její řidička ji nešetřila ani na vykotlaných asfaltkách Záporoží, ani na houpavých polňačkách Donbasu. Nyní se téměř stovkou řítí mezi dozrávajícími slunečnicemi, zvednutá oblaka prachu roznáší vítr daleko do sluncem spálené stepi. Hlavně rychle, abychom byli co nejdříve mimo dosah Rusů... Padá večer. Z rákosí vylétají hustá hejna chrostíků. Jejich mrtvá tělíčka se hromadí v okenních rámech a visí ze stropu v kokonech pavučin. Zaprášená dodávka stojí otevřená na dvoře, vojáci z ní rychle vynášejí dřevotřískové krabice. Uvnitř jsou třináctipalcové kvadrokoptéry ovládané přes optické vlákno.Vznikly v dílně českého Spark Spolku, výrobu zafinancoval Dárek pro Putina.Pro ukrajinské vojáky hájící zbytky Doněcké oblasti je to vítaná pomoc. Ukrajinský stát totiž nedostatkové drony s optikou není schopen zajistit, a tak jsou odkázáni na dobrovolníky. „Dodávky jsou nedostatečné. Potřebovali bychom provádět aspoň deset patnáct letů denně,“ hartusí asi padesátiletý technik dronové jednotky Arkan, která spadá pod 10. útočnou horskou brigádu z Ivanofrankivské oblasti. Její operátoři mají napilno, Rusové v tomto úseku fronty výrazně zesilují tlak. Drony s optovláknem jako první začali na podzim minulého roku používat Rusové, i díky nim se jim podařilo zlikvidovat ukrajinský výsadek v Kurské oblasti. Ukrajinci nejdříve při navádění dronů sázeli na umělou inteligenci, ale záhy pochopili, že ruská cesta je efektivnější, a během letošního jara poprvé ve velkém nasadili kvadrokoptéry nesoucí objemnou cívku. Drony pak toho samozřejmě unesou méně, ale mají jednu klíčovou výhodu: nedají se zarušit prostředky radioelektronického boje. Rusové jsou v této vojenské disciplíně tradičně velmi dobří, rušičky chrání každou houfnici nebo minomet. Ukrajinští dronaři si už nějakou dobu stěžují, že s radiem ovládanými drony narážejí na neproniknutelné „záclony“ rušení. „Technologický pokrok se nikdy nezastavil. Objevilo se hodně prostředků elektronického boje a rušení,“ vysvětluje operátor dronové jednotky Střiž s přezdívkou Nazar. Optické vlákno podle něj eliminuje i problémy s výškovými rozdíly a radiohorizontem. „Cíl se může nacházet hluboko v údolí a pak musíte opakovač signálu zvednout, a to klidně o kilometr nebo dva. Dron to někdy nevydrží.“ Pětadvacetiletý pořízek pochází z Volyně a v armádě je od prvních dnů ruské invaze. Nejdřív byl u pěchoty, ale při explozi dělostřeleckého granátu ho ošklivě posekaly střepiny a po návratu z léčení nastoupil k dronařům. Musel se všechno naučit od začátku, dnes patří mezi nejlepší specialisty na „optiku“ ve své jednotce. „V Bilohrivském lese jsem jednou zasáhl tank. Byl v údolí, dobře ho bránili, ale ten tank pracoval proti naší pěchotě. Stačily nám na to dva drony s optickým vláknem a kompletně jsme ho zničili. Jedno vlákno se nám přetrhlo, ale museli jsme tam zaletět, protože šlo o život našich kluků,“ vypráví Nazar. Optovlákno má samozřejmě i své nevýhody. V zalesněném terénu se může snadno přerušit, méně zkušený operátor ho při prudkém manévru může přeseknout rotorem. Hlavním limitem nicméně zůstává cena: kvadrokoptéry s dvacetikilometrovou cívkou vyjdou na přibližně 50 tisíc korun, tedy asi pětkrát víc než radiem ovládané drony. Jednotka Střiž může dnes vypustit asi dvacet až třicet dronů s optikou měsíčně, o každém bojovém nasazení rozhoduje velitel praporu. Dodávky jí zatím zajišťovaly jen ukrajinské dobrovolnické iniciativy, nyní dostala vůbec první zásilku ze zahraničí. Z Česka. Kluci z desítky uprostřed slunečnicových polí přebírají třináctipalcové drony z dílny Spark Spolku, s jeho šéfovou Lesjou Kopčuk natočí tradiční zdravici do Česka. Rychlé objetí, pak už nahážou drahocenná letadélka  do pick-upů a vracejí se na základnu. Uonadaná dodávka s českou poznávací značkou se pomalu obrací na prašné cestě a vydává se za dalšími jednotkami, které už netrpělivě vyhlížejí její náklad.", "images": 7, "disc": 371, "tags": ["Válka na Ukrajině", "Dron", "Česká republika", "optický kabel", "Ukrajina"]}
{"title": "Patnáctiletý chlapec otočil na Chebsku auto na střechu. Roli sehrál i alkohol", "time": "2025-09-14T15:32:00+02:00", "content": " Mluvčí záchranářů Karlovarského kraje Simona Kratochvílová informovala, že na místě ošetřili a poté transportovali na chirurgii nemocnice v Chebu muže narozeného v roce 2010 a jeho spolujezdkyni – ročník 2009. „Oba měli jen lehká poranění,“ konstatovala mluvčí. Příčina a okolnosti dopravní nehody jsou v šetření chebských kriminalistů,“ sdělila mluvčí policie v Karlovarském kraji Kateřina Pešková. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 8, "tags": ["okres Cheb", "Alkohol", "střecha", "Simona Kratochvílová", "Zprávy z Chebu a okolí"]}
{"title": "Jste demagog, nařkl Hřib Turka. Minule jste mi říkal nácek, opáčil šéf Motoristů", "time": "2025-09-14T15:27:00+02:00", "content": " Filip Turek, volební lídr Motoristů sobě ve Středočeském kraji, v rozhovoru pro parlamentnilisty.cz minulý týden připustil spolupráci s komunisty. Na billboardech strany přitom stojí: Když chcete vládu bez komunistů, Motoristé sobě. „Slova byla vytržena z kontextu, já bych vládl i s Piráty, kdyby se mnou deinstalovali Green deal,“ reagoval v neděli na České televizi. Doplnil, že jako realistické nevidí vládnout ani s Piráty, ani se Stačilo! nebo STAN. V případě zavedení chat control a ETS2 by však podle svých slov hypoteticky uvažoval o jakékoliv spolupráci napříč spektrem. Na to reagoval předseda Pirátské strany Zdeněk Hřib s tím, že Motoristé pořád mění názory. „Navrhovali jste formu civilní vojenské služby, teď zase říkáte něco jiného,“ řekl. „Já si myslím, že jste spíš demagog,“ pokračoval v následující výměně názorů. „Minule jste mi říkal nácek,“ opáčil Turek. Hřib následně odmítl podporu vlády s účastí Motoristů, hnutí ANO, SPD i Stačilo!. Také uvedl, že Piráti budou hlasovat pro navyšování rozpočtu na obranu. „Je zároveň nutné udržet soudržnou společnost,“ doplnil s tím, že  se má osekat podpora pro milionáře a z toho naopak zaplatit například podporu rodin. Turek se nechal slyšet, že důvodem, proč jde do politiky, je boj proti komunistům, Green dealu a migračnímu paktu. V případě vlády s ANO by podle svých slov odešel, kdyby se upustilo od zrušení Green dealu. Hřib reagoval, že Babiš Green deal nezruší. „Přišel by o svoje evropské dotace, které dostává na inovativní linky na toastový chleba,“ prohlásil.", "images": 2, "disc": 180, "tags": ["Volby do Poslanecké sněmovny 2025", "Zdeněk Hřib", "Piráti - Česká pirátská strana", "Zelená dohoda pro Evropu (Green Deal)", "Filip Turek", "Motoristé sobě"]}
{"title": "Piráti nakopli průzkum. Pomáhá jim STAN svou nevýraznou kampaní, říká politolog", "time": "2025-09-14T15:26:00+02:00", "content": " Jak si vysvětlujete preferenční růst Pirátů v předvolebních průzkumech? V tom nedělním se jim podařilo doběhnout Starosty, kteří v minulých sněmovních volbách byli jejich koaličními partnery...Piráti, na rozdíl od Starostů, dokázali lépe zaplnit mediální prostor svou kampaní. Jejich kampaň je totiž pro české politické prostředí typičtější, ostřejší a voliči ji dokážou lépe uchopit. Pirátům rovněž nechybí ani určitá dávka negace, která do politického prostředí zkrátka patří. U hnutí STAN podobné rysy nevidíte?Momentálně tolik ne. Starostové oficiálně vyhlásili svou „Dobrou kampaň,“ které ale chybí určitý tah na branku a mediálně není příliš signifikantní či nějak konkrétněji výrazná. V současnosti se snaží politicky více zapojitVít Rakušan, který mluví například o snaze o jeho údajnou kompromitaci skrze nahrávku, či nezakrývá premiérské ambice. V budoucnu se ukáže, zda šlo o dobrou taktiku. Myslíte si, že Piráti mají šanci dosáhnout ještě lepších pozic a překonat třeba i SPD?Na průzkumech vidíme, že nedochází k až zas tak výrazným změnám a je to relativně zamrzlý proces. Odhaduji, že Piráti mohou ještě stoupnout o dvě až tři procenta, ale o tolik mohou stoupnout ještě i STAN, avšak Starostové mají středové a liberální voliče, kteří nyní, kvůli méně výrazné kampani, přebíhají k Pirátům. Obě uskupení se snaží oslovit stejný typ voličů, a proto spolu budou nadále v průzkumech soupeřit. Kdyby se nacházeli někde okolo šesti či pěti procent, mohlo by stále jít o určitou statistickou chybu, takhle už ale mají překročení hranice v podstatě jasné. Jaký podíl má na úspěchu Pirátů Zdeněk Hřib?Ono obecně Pirátům nic jiného nezbývalo než postavit do čela právěZdeňka Hřiba. Po odchodu z vlády zamítli jako předsedu kohokoliv z jejich už tak maličkého poslaneckého klubu, přičemž neměli po odchodu ani dost velké zastoupení v dalších krajích. Hřib ale přesto dokázal oslovit středové voliče. Zároveň má za sebouIvana Bartoše, bývalou pirátskou jedničku. Bartoš i přes emotivní odchod z vlády a nepovedenou digitalizaci nadále dokáže svými dredy a vystupováním zaujmout liberální voliče. Piráti zároveň pochopili, že už nemůžou být příliš protestní strana, když byli dlouhou dobu ve vládě. Považujete spojení Zelených a Pirátů za rozumný krok, který se propsal i do současného průzkumu?Příliš se nepropsal, ono preference Zelených v posledních letech nikdy nebyly nějak závratné. Spíše jde o určité zpestření, které je nabízené voličům na kandidátkách, kde si můžou vybrat i jiné, než čistě pirátské osobnosti.", "images": 2, "disc": 41, "tags": ["průzkum", "Starostové a nezávislí (STAN)", "Piráti - Česká pirátská strana", "Zdeněk Hřib", "Volby do Poslanecké sněmovny 2025", "Ivan Bartoš (Česká pirátská strana)"]}
{"title": "Co plánují strany pro armádu: koalice chce zbraně za 5 % HDP, opozice by brzdila", "time": "2025-09-14T15:18:00+02:00", "content": " Vláda na počátku září projednala poslední velký strategický projekt, který do konce volebního období bude schvalován, a to nákup tanků Leopard 2A8. Celková cena za 44 tanků, integrovanou logistickou podporu, náhradní díly nebo bohemizaci je 34,25 miliardy. Zároveň se podle Čapka vláda seznámila s nákupem ručních zbraní od České zbrojovky za více než čtyři miliardy a s pořízením vozidel Supacat pro speciální síly. „Cena za dodání 18 podvozků bude kolem jedné miliardy, technické zhodnocení od Vojenského technického ústavu bude stát 810 milionů korun,“ sdělil mluvčí ministerstva obrany Čapek. Smlouvy na tyto projekty jsou nebo budou v nejbližší době podepisovány. V současné době jsou na ministerstvu ale dokončovány i další zakázky a smlouvy k nim by měly být uzavřeny ještě letos. „Jde o pasivní sledovací systém kategorie PLESS (radar), prostředek SRTP (sledovací zařízení), mobilní modulární systém elektromagnetického boje (rušička), stacionární základnu MILSATCOM (satelitní stanice), technologie pro šifrovanou komunikaci, bezpilotní prostředky, přístroje nočního vidění nebo balistické přilby,“ řekl Čapek. Do nastíněných plánů armádní obměny ale mohou výrazně zasáhnout blížící se volby. Výdaje na zbrojení se totiž po úterním ruském dronovém útoku na Polsko opět staly jedním z ústředních témat předvolební kampaně. A zatímco vládní strany chtějí v rostoucích investicích do armády pokračovat, opozice je zásadně proti. Podle koalice události tohoto týdne dokazují, že se mají výdaje na obranu nadále zvyšovat, a to až na pět procent HDP. „S ohledem na současnou situaci v Evropě je to nutnost. Prioritou by v příštím volebním období bylo financování strategických projektů uzavřených za Fialovy vlády – BVP, stíhačky F-35, transportní letouny a tanky. Vedle toho ale musíme investovat do všech druhů sil. Zásadní je posílení protivzdušné obrany – raketové i dronové,“ řekla ministryně obrany Jana Černochová (ODS). Navyšování výdajů až na pět procent HDP dle závazků NATO podporují také Starostové i Piráti. Pokud by byli v příští vládě, chtějí daleko více peněz vrhnout právě i na vývoj protivzdušné obrany. „Významnou položkou budou investice související se změnami taktiky, které přinesla válka na Ukrajině. Musíme masivně investovat do dronů i opatření určených proti nim, aby náklady na sestřelování nepřátelských dronů byly nižší než náklady agresora,“ tvrdí expert Pirátů Jan Hora. Naopak opozice růst výdajů na obranu na pět procent razantně odmítá. Podle bývalého ministra obrany Lubomíra Metnara (ANO) mají peníze na armádu sice nadále růst, ale pět procent HDP podle něj nelze efektivně utratit. „Je to nerealistický závazek. Současná vláda ještě ani u letošního rozpočtu neví, kde vezme chybějících osm miliard, a také neví, za co ty peníze vůbec utratí,“ prohlásil Metnar. Závazek k nákladnému nákupu letounů F-35 podle něj navíc značně limituje další možnosti investic v armádě. Podle Stačilo! by měly obranné výdaje dokonce stagnovat a armáda by se měla přeorientovat pouze na defenzivu. „Odmítáme navyšování výdajů na obranu dle příkazů NATO. Postupně přebudujeme českou expediční armádu na armádu obranného typu s důrazem na technologie moderního boje. Stabilní obranná armáda zajistí naši bezpečnost,“ řekl portálu iDNES.cz lídr Stačilo! v Pardubickém kraji Roman Roun. Do čeho by měla česká armáda investovat? Redakce iDNES.cz se zeptala stran, jak by ve vládě vypořádaly se závazkem navýšit obranné výdaje na pět procent HDP.", "images": 3, "disc": 99, "tags": ["Volby do Poslanecké sněmovny 2025", "armáda", "Dron"]}
{"title": "Klesá úroda, rostou ceny. Klimatická krize trápí i indické čajové plantáže", "time": "2025-09-14T15:00:00+02:00", "content": " Venku praží slunce a sběračka Kamini Kurmi má na hlavě připevněný deštník, protože potřebuje mít volné ruce na práci. „Když je opravdu horko, někdy se mi točí hlava a prudce mi buší srdce,“ stěžuje si. Na čajové plantáži v indickém státě Asam pracuje s několika desítkami dalších žen, které ručně sklízejí čajové lístky. Extrémní počasí ale úrodu výrazně snížilo a indický byznys známý svými nápoji Assam anebo Darjeeling je v ohrožení, píše agenturaReuters. „Změny teplot a množství srážek už nejsou občasnými anomáliemi, ale novými normami,“ popisuje vědkyně z Asociace pro výzkum čaje Rupanjali Deb Baruah. „Dříve to takhle nebylo. Byla jsem schopná sesbírat kolem 110 kilogramů lístků denně, teď jich kvůli horku zvládám jen 60.“ říká sběračka Manju Kurmi, která na plantáži pracuje přes čtyřicet let. Ceny čaje se na indických aukcích zvedají dlouhá léta jen o 4,8 procent ročně, což je mnohem méně než deset procent v případě základních potravin, jako je pšenice nebo rýže. Když se loni úroda čaje propadla o 7,8 procent na 1,3 miliardy kilogramů, cena vyskočila o pětinu na 201,28 rupií za kilogram, což je v přepočtu 48 korun. Nejžádanější částí sklizně je její druhá vlna oblíbená pro svou bohatou chuť a vůni. Tento čaj bývá ale dražší a navíc je více náchylný k výkyvům počasí. Jenže mírně teplé a vlhké dny, ideální pro pěstování, narušují dlouhá období sucha s náhlými, intenzivními dešti. Srážky klesly mezi lety 1921 a 2024 o více než 250 milimetrů, zatímco teploty se podle Asociace pro výzkum čaje zvedly o 1,2 stupně Celsia. Hlavním zdrojem dešťů se tak stal monzun, protože letní a zimní přeháňky téměř vymizely. I tak ale byly srážky o 38 procent nižší, což vedlo ke zkrácení vrcholné sezony jen na několik měsíců. Nepříznivé počasí s sebou navíc nese větší zamoření škůdci, kvůli nimž na sobě mají čajové lístky hnědé skvrny nebo drobné dírky. „Poté, co loňské sucho snížilo úrodu, se pěstitelé rozhodli dříve prořezat stromy a více používat pesticidy. Tím se jim ale zvyšují náklady, někdy až o osm až devět procent, protože se do nich propisují i vyšší mzdy a ceny hnojiv,“ uvedl předseda Indické čajové asociace Hermant Bangur. Za plantážemi se nachází místo, kde se úroda suší. „Musíme si dělat přestávky každých 30 minut, jinak bychom to nezvládli,“ říká další ze sběračů, mezitím co přechází k nástěnným ventilátorům, aby se trochu ochladil. Indický čajový průmysl vzkvétá již téměř 200 let, ale jeho podíl na trhu by mohl brzy klesnout pod dvanáct procent. Roste ovšem domácí poptávka. Indická čajová asociace uvádí, že za poslední desetiletí se spotřeba zvětšila o 23 procent na 1,2 miliardy kilogramů, což výrazně převýšilo růst produkce. Přestože se tedy vývoz kvalitního čaje snížil, dovoz do nejlidnatější země světa stoupl a v roce 2024 dosáhl dokonce rekordních 45,3 milionů kilogramů.", "images": 2, "disc": 3, "tags": ["plantáž", "Čaj", "Klimatická krize", "Asam"]}
{"title": "Tři české vrtulníky dorazí do Polska v řádu hodin, oznámila Černochová", "time": "2025-09-14T12:23:00+02:00", "content": " Polsko v sobotu s pomocí NATO nasadilo vrtulníky a bojové letouny na východě země a uzavřelo vzdušný prostor nad letištěm v Lublinu kvůli preventivní operaci, jejímž důvodem byla hrozba ruských dronů nad Ukrajinou poblíž polských hranic. Česká republika již dříve uvedla, že je připravena poslat na pomoc Polsku vrtulníkovou jednotku pro speciální operace se třemi stroji Mi-171Š ve speciální úpravě. „Bude to v řádech hodin,“ uvedla v neděli Černochová. Roli bude hrát také počasí, doplnila Černochová s tím, že vrtulníky budou operovat v řádu dnů. Z bezpečnostních důvodů nechtěla přesněji specifikovat, kdy. Černochová pokračovala, že Česká republika dříve působila v rámci východního mandátu již v Lotyšsku, Litvě a na Slovensku. Maximální počet vojáků, které může Česko v rámci tohoto mandátu vyslat, je podle ní 150. Vysláni budou maximálně na tři měsíce. „Mandát je tím mandátem, který už schvalovala Poslanecká sněmovna někdy loni. Máme jej až do roku 2026. V tuto chvíli je to posílení východního křídla v rámci předsunuté přítomnosti,“ poznamenala Černochová. „My jsme ten mandát schválili,“ reagoval místopředseda hnutí ANO Radek Vondráček. „Tu situaci je potřeba řešit nějak racionálně, inteligentně, v klidu,“ uvedl. „Pomáhat Polákům je rozhodně v pořádku, jsou to naši sousedé,“ řekl europoslanec Ondřej Dostál (Stačilo!). Kdo podle něj ohrozí Evropu, ohrožuje ji jako celek. Podle Dostála je dobrou zprávou to, že za 5 dní od narušení polského vzdušného prostoru nedošlo k eskalaci konfliktu. Polsko v noci na středu zaznamenalo 19 narušení svého vzdušného prostoru ruskými drony. Zatímco americký prezident Donald Trump incident s drony označil za možný omyl, představitelé Polska, ale také Německa, Evropské unie či Ukrajiny hovoří o ruském záměru a NATO reagovalo oznámením, že posiluje ochranu hranic svého východního křídla. Ruské ministerstvo obrany průnik dronů nepopřelo, tvrdí ale, že nešlo o úmysl, ani o útok. Generální tajemník NATO Mark Rutte v pátek v reakci na incident oznámil vznik operace Eastern Sentry (Východní stráž), která posílí ochranu východního křídla aliance. Česko se zatím neúčastní, pokud by mělo, muselo by si říct ve Sněmovně a v Senátu o nový mandát, uvedla Černochová. „Pokud se to neintegruje pod stávající misi na východním křídle,“ podotkla. Operace se podle ní týká zejména zemí, které disponují vyvinutou protivzdušnou obranou. Podle europoslance a prvního místopředsedy hnutí Stačilo! Ondřeje Dostála je původ dronů spekulativní. Přestože spolupracovat a pomáhat Polsku je za něj v pořádku, narušení vzdušného prostoru neznamená válku. „Opět se vyrojila armáda ruských trollů, kteří říkají, že drony možná ruské nebyly,“ reagoval na jeho tvrzení ministr pro evropské záležitosti Martin Dvořák. Černochová se v reakci na Dostála ptala: „Nechává vás v klidu, že Rusko a Bělorusko cvičí nedaleko hranic našich sousedů s taktickými jadernými zbraněmi? Vy tady jenom tlumočíte něco, co jste možná slyšeli v Kremlu,“ doplnila. Ministr pro evropské záležitosti Martin Dvořák (STAN) míní, že je jedno, zda drony do Polska pouze uletěly, nebo zda byly úmyslně vyslány. V obou případech se jedná o bezpečnostní riziko. V rámci Severoatlantické smlouvy byl po narušení polského vzdušného prostoru aktivován její čtvrtý článek. Ten specifikuje, že smluvní státy spolu budou konzultovat situaci, pokud si kterýkoliv člen bude připadat ohrožen v oblasti územní celistvosti, politické nezávislosti nebo bezpečnost kterékoli smluvní strany. Polsko uvedlo, že se cítí nejohroženěji od 2. světové války. Doplnilo, že je možné, že země bude požadovat aktivaci článku pátého, který obsahuje ustanovení, že „ozbrojený útok proti jedné nebo více z nich v Evropě nebo Severní Americe bude považován za útok proti všem“. Černochová uvedla, že doufá, že k aktivaci tohoto článku nedojde.  „Pomoc České republiky a dalších zemí v rámci Severoatlantické aliance je jasný signál, nikdo si nepřeje další gradování konfliktu,“ řekla. Jelikož Rusko poslání dronů připustilo, šlo podle ní o provokaci. Prezident USA Donald Trump v sobotu uvedl, že je připraven uvalit zásadní sankce na Rusko, pokud tak učiní všechny státy NATO a pokud přestanou kupovat ruskou ropu. Válka na Ukrajině pak podle něj skončí rychle. Ve středu podle médií vyzval Trump EU, aby zavedla vysoká cla na zboží z Indie a Číny jako součást tlaku na Rusko k ukončení války. Podle Černochové minulý měsíc při jednání Trumpa s ruským protějškem Vladimirem Putinem na Aljašce vyplynuly podmínky, které nebyly naplněny. „To, že si Donald Trump klade další podmínky, považuji za nefér,“ poznamenala a zmínila, že dosud nedošlo k tehdy avizovanému hovoru Putina s ukrajinským prezidentem Volodymyrem Zelenským. „Beru to jako zdržovací taktiku a jsem z toho zklamaná, protože jsem očekávala, že po jednání na Aljašce dojde k nějakému průlomu,“ uvedla. „Jsou to často dlouhodobé kontrakty, které uzavřely nestátní subjekty. Není jednoduché řešení, že se to vypne,“ řekl místopředseda opozičního ANO Radek Vondráček k Trumpovým výzvám k zastavení nákupů ruských fosilních paliv. Dostál podotkl, že z pohledu Evropské unie je nerealistické zavést cla ve výši 50 až 100 procent na zboží z Indie a Číny. Znamenalo by to podle něj například, že by Evropa neměla odkud dovézt léky. Trumpovi podle něj tolik nezáleží na Ukrajině, ale na tom, aby Evropu vtáhnul do ekonomického konfliktu s Čínou. Ani podle ministra pro evropské záležitosti Martina Dvořáka (STAN) není podobné opatření realistické. „Máme víc jak tři roky konfliktu, kdy výzev k tomu, abychom omezili odběr fosilních paliv z Ruska, bylo nekonečné množství,“ konstatoval. Trump podle něj vidí aktuálně geopolitický problém jinde než na Ukrajině. Tisková agentura Belga připomněla, že dosáhnout shody na ukončení nákupu ruské ropy bude uvnitř NATO obtížné. Turecko, významný člen aliance, je jejím třetím největším dovozcem po Číně a Indii. Nadále závislé na ruské ropě jsou také další členské země NATO, konkrétně Slovensko a Maďarsko. Evropská komise chce prosadit postupné zastavení dovozu ruského plynu a ropy do EU, proti se ale staví právě Slovensko či Maďarsko.", "images": 5, "disc": 82, "tags": ["Jana Černochová", "Polsko", "Donald Trump", "NATO", "Lublin", "Ukrajina"]}
{"title": "Češka se dostala do potíží v rakouských Alpách. Zachraňovali ji šest hodin", "time": "2025-09-14T14:10:00+02:00", "content": " Hora Hochlantsch leží zhruba 50 kilometrů cesty severně od Štýrského Hradce. Češka se na zajištěnou lezeckou cestu, kterou APA označuje za poměrně snadnou, vydala v doprovodu 23letého Čecha, ale na 1720 metrů vysoké hoře se dostala do blíže neupřesněných potíží. Další horolezci pak zavolali horskou službu. Jak podotýká tisková agentura, oba Češi byli dobře vybavení, ale žena po první třetině výstupu nemohla dál. Kvůli mlze nebyla možná záchrana za pomoci helikoptéry, a tak musela být Češka při „technicky náročné akci“ slaněna ze skalní stěny do údolí. Celkem se na zásahu podílelo přes 30 členů horské služby a také místní hasiči.", "images": 0, "disc": 11, "tags": ["Alpy", "Štýrský Hradec"]}
{"title": "Zapomínáme. Naše minulost není jen o másle za dvacku, varuje Klára Formanová", "time": "2025-09-14T14:00:00+02:00", "content": " Jejím otcem byl spisovatel a scenárista Jiří Stránský, jejím manželem je divadelník a herec Petr Forman. Společně vychovali tři dcery: filozofku a publicistku Josefínu, divadelní produkční Emílii a herečku Antonii. Své umělecké vlohy nyní naplno předvede i scenáristka Klára Formanová, autorka divadelní novinky Vraťte nám Sofii Lorenovou, kterou v neděli poprvé uvede pražské Divadlo v Řeznické s Jitkou Sedláčkovou v jedné z rolí. Pojďme nejprve k novince, kterou zde v Řeznické chystáte.Ráda bych na úvod řekla, že skutečnost, že se tady bude hrát hra, kterou jsem napsala, je pro mě velká pocta a hlavně srdcová záležitost. Můj muž tu kdysi, ještě za komunistů, hrál, a já to divadlo mám moc ráda. Malé divadlo s obrovským srdcem a kouzelným duchem. A dělají tu skvělé věci. Připojte se ještě dnes a získejte:", "images": 5, "disc": 8, "tags": ["Kultura", "Petr Forman", "herec", "divadlo", "Jitka Sedláčková"]}
{"title": "Řemeslníci či opraváři patří v Praze mezi nejlépe placené profese, ukazuje analýza", "time": "2025-09-14T14:00:00+02:00", "content": " Meziročně se jedná o takřka šestiprocentní nárůst. Praha je v platovém ohledu „magnetickým polem“ pro střední Čechy. „Mzdová úroveň je Prahou významně ovlivněna. Mzdy zaměstnanců ve Středočeském kraji však byly o 15,9 procenta nižší než ty pražské,“ uvedla Jana Podhorská z oddělení informačních služeb pražské krajské správy ČSÚ. Ve středních Čechách tato položka překročila hranici 52 tisíc korun. Mzdy ale rostly ve všech krajích. Středočeský kraj zaznamenal mezi kraji druhý nejvyšší absolutní přírůstek,“ shrnul Pavel Hájek z ČSÚ. Průměr oproti zbytku Čech Středočeši překročili asi o 3 tisíce. „Mzdový růst byl ve druhém čtvrtletí skutečně impozantní. Překonal jak historicky běžné hodnoty, tak i všeobecná očekávání. A to hlavně v sektoru služeb a stavebnictví. Tam se projevuje silná poptávka a nedostatek kvalifikovaných pracovníků, což tlačí mzdy směrem nahoru,“ uvedl hlavní ekonom společnosti Investika Vít Hradil. Ještě zajímavější a vypovídající srovnání nabízí tzv. medián hrubých mezd. Tato veličina představuje hodnotu mzdy zaměstnance uprostřed platového rozdělení. Medián podle aktuálních dat ČSÚ za rok 2024 dosáhl v Praze na necelých 50 tisíc korun. Významně se tato hodnota ale liší u výdělku mužů a žen. „Ve 2. čtvrtletí i nadále platilo, že pokračoval přesun zaměstnanců z průmyslu do sektorů tržních služeb a zdravotní a sociální péče a školství. Nejvýrazněji rostla ve druhém čtvrtletí mzda v profesních, vědeckých a technických činnostech. Dvouciferným tempem rostly mzdy i ve stavebnictví,“ objasnil Miroslav Novák, hlavní analytik společnosti Citfin. Průměrná mzda v kategorii řemeslníci, opraváři překročila 42 tisíc korun. Poptávka po kvalifikovaných pracovnících je obrovská. Největší nedostatek je u kvalitních zedníků, klempířů, pokrývačů, instalatérů a topenářů. Některé firmy přitom musejí vzhledem k nedostatku pracovníků odmítat zakázky. Podle dat za první letošní pololetí nejrychleji v této branži rostly průměrné nástupní mzdy lakýrníkům, a to o přibližně 10 procent na takřka 44 tisíc korun. Přes 40 tisíc korun přerostly průměrné výplaty též truhlářům a zámečníkům. Těsně pod 40 tisíci korunami zůstali třeba topenáři. „Zájem uchazečů o nabízené pozice však klesá. Meziročně počet reakcí na jednu pozici klesl v průměru o 7 procent. Na vypsané pozice reaguje nyní v průměru jen šest lidí,“ říká Michal Španěl z portálu JenPráce. Řemeslníci se navíc zatím nemusejí obávat konkurence nastupujících moderních technologií, robotizace, automatizace a umělé inteligence (AI). „Jejich práce často vyžaduje velké množství různorodých pohybů v nestandardních podmínkách,“ uvedl Michal Španěl. V pětici nejlépe hodnocených profesí v hlavním městě se umístili také techničtí a odborní pracovníci. Do této skupiny zaměstnanců patří třeba stavební technici, mistři ve strojírenství, technici provozu ICT nebo také realitní makléři. Výše jejich průměrných mezd překročila 58 tisíc korun. V příštích pěti letech podle společnosti Manpower moderní technologie nejvíce promění pozice v oblastech jako jsou IT, produkce a výroba, logistika, obchod a marketing. Vliv AI se podle odborníků může projevit v rámci řemesel v jiné podobě. „V oblasti lidských zdrojů AI automatizuje nábor, analyzuje životopisy, personalizuje školení a pomáhá s plánováním kapacit,“ uvedla některé příklady Jaroslava Rezlerová, generální ředitelka ManpowerGroup.", "images": 2, "disc": 145, "tags": ["Praha", "Zprávy z hlavního města Prahy", "Zprávy z Prahy-východu a okolí", "Zprávy z Prahy-západu a okolí", "Řemeslník", "Mzda (výplata, plat)", "Česká republika", "analýza"]}
{"title": "V Krči zasahovali policisté i vyjednavač. Muž před nimi utekl na střechu", "time": "2025-09-14T12:33:00+02:00", "content": " „Policisté již mají oznamovatele ve svých rukou a nemá u sebe žádnou zbraň. V bytě se nenacházela žádná zraněná osoba, ale pouze druhý muž, který před policisty utekl na střechu domu. V současné chvíli s ním probíhá vyjednávání,“ uvedla policejní mluvčí Eva Kropáčová. Policie zhruba o hodinu později uvedla, že vyjednavač přesvědčil osmačtyřicetiletého muže, aby slezl ze střechy dolů, následně byl předán do péče záchranářů. „Na místě nebyla zraněna žádná osoba,“ dodali policisté. U padesátiletého oznamovatele bylo zjištěno 2,7 promile v dechu. Oznamovatel nejprve nahlásil, že ve svém bytě v ulici Branická ublížil jiné osobě. Po příjezdu policistů se uzavřel v bytě a na místo byla přivolána zásahová jednotka a policejní vyjednavač. Policisté již mají oznamovatele ve svých rukou a nemá u sebe žádnou zbraň. V bytě se nenacházela žádná zraněná osoba, ale pouze druhý muž, který před policisty utekl na střechu domu. V současné chvíli s ním probíhá vyjednávání.#polciepha Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 6, "disc": 15, "tags": ["Zprávy z hlavního města Prahy", "střecha", "Krč"]}
{"title": "Politici uctili výročí prezidenta Masaryka. Bojoval pro demokracii, řekl Vystrčil", "time": "2025-09-14T13:32:00+02:00", "content": " „O jednom odkazu se mluvit nedá, ale určitě to byl jeho důraz na demokracii a na to, abychom si všichni uvědomili, že to, jaká bude naše země a jak budeme fungovat, záleží na každém z nás. Potom bych dneska připomněl i ten jeho důraz na kritické myšlení. Na to, abychom přemýšleli o tom, kdo co říká a jak to říká a zda to je, nebo není pravda,“ řekl Vystrčil. Masaryk si podle něj všechna fakta ověřoval, a pokud viděl, že i většina nemá pravdu, tak se proti ní postavil. Spolu s Vystrčilem si památku prvního československého prezidenta na Hradčanském náměstí připomněli i hradní kancléř Milan Vašina, místopředseda Sněmovny Jan Skopeček, ministr dopravy Martin Kupka a vedoucí kanceláře Senátu Radek Jiránek. Podle Kupky je nejdůležitější Masarykův odkaz respekt k lidem a respekt k pravdě. To zůstává pořád velkou výzvou i pro současnost, uvedl. „Ale třeba také to, jakým způsobem varoval před tehdejším carským Ruskem, když se v české společnosti ozývalo, že by to mohla být obrana před německým a západním vlivem. On ukazoval, že by to nutně znamenalo, že se vzdáme své svobody a demokracie příklonem k zemi, kde nevládnou demokratické instituce,“ řekl Kupka. V pátek 19. září bude na zámku v Lánech otevřena obálka s údajnými posledními Masarykovými slovy. Dokument předal Národnímu archivu 19. září 2005 tajemník prezidentova syna Jana Masaryka Antonín Sum s pokynem uchovat jej dvě desetiletí. Obálka podle Suma obsahuje Masarykova slova, která řekl krátce před smrtí svému synu Janovi. „Já jsem sám zvědavý, uvidíme, co budou jeho poslední slova, která zapsal jeho syn Jan Masaryk. Jsou různá očekávání, nechme se překvapit,“ řekl předseda Senátu. Vystrčil v neděli uctil památku prvního československého prezidenta i v Lánech na Kladensku a položil kytici k Masarykově bustě pod Klasicistním schodištěm ve Valdštejnském paláci v Praze.", "images": 1, "disc": 11, "tags": ["Tomáš Garrigue Masaryk", "Miloš Vystrčil", "demokracie", "Martin Kupka"]}
{"title": "Dálnice D11 u Jiren byla kvůli osazení nosníků nového mostu 18 hodin zavřená", "time": "2025-09-14T10:03:00+02:00", "content": " V 10:35 začala jezdit auta jedním pruhem na Prahu, opačný směr na Hradec Králové byl stále neprůjezdný. Dělníci ještě v úseku montovali svodidla. Plně zprovozněna byla dálnice kolem 13:00. „Provoz je spuštěn v režimu dva plus dva, silničáři tam ale ještě doklízejí dopravní značení. Takže tam ještě mohou projíždět údržbová auta,“ upozornil Holek po 13:00. Stavbaři nad dálnicí osazovali pět nosníků, každý váží 90 tun. Nejméně hodinu podle něj Holka ztratili kvůli dopravní nehodě, která se stala večer před 19:00 na místě stavby budoucího mostu. Jedno auto narazilo zezadu do druhého, kolize se obešla bez zranění. Další komplikace přinesl tříhodinový intenzivní déšť. Původní most, který převádí krajskou silnici II/101 přes dálnici D11, byl ve špatném stavebně technickém stavu, stavbaři ho v dubnu zbourali. Nové přemostění bude připravené i na plánované rozšíření dálnice na šest pruhů. Součástí mostu bude na jedné straně chodník, na druhé cyklostezka, se kterou se výhledově počítá podél celého úseku silnice II/101 mezi Jirny a Mstěticemi. Harmonogram stavby počítá se zprovozněním mostu nejpozději do Vánoc. Nový most má mít ocelovou nosnou konstrukci spřaženou se železobetonovou deskou. Konstrukci by měl tvořit jeden mostní otvor, bez pilířů ve středovém pruhu nebo náspech dálnice. Stavební náklady jsou téměř 70 milionů korun a zhotovitelem je společnost Strabag. Krajští cestáři na investici získali dotaci ze Státního fondu dopravní infrastruktury. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 1, "tags": ["Zprávy z Prahy-východu a okolí", "Dálnice D11", "Dálnice"]}
{"title": "Vyhozené roušky jako časovaná bomba. Tento odpad nelze ignorovat, varuje studie", "time": "2025-09-14T13:00:00+02:00", "content": " Rozkladem jednorázových roušek se do životního prostředí uvolňují mikroplasty a další nejrůznější chemické látky. Dodnes se však miliony jednorázových roušek povalují po městech, plážích či parcích, píše portálThe Guardian. „Naše studie zdůrazňuje nutnost přehodnocení dosavadního přístupu k jednorázovým rouškám. Je třeba změnit způsob výroby, samotné používání i následnou likvidaci,“ tvrdí expertka Anna Bogushová z Coventry University, která se na studii podílela. Statistiky ukazují, že po celém světě se během pandemie nemoci covid 19 každý měsíc používalo až 129 miliard jednorázových roušek. Naprostá většina těchto roušek ale nebyla správně recyklována a dodnes se některé válí na skládkách či v přírodě. Bogushová spolu se svými kolegou Ivanem Kourtchevem konkrétně zkoumala, kolik mikroplastů se z různých typů jednorázových roušek po 24 hodinách ve vodě uvolní. Ukázalo se, že z úplně každého zkoumaného kusu se uvolňovaly mikroplasty. Nejhorší výsledky britští výzkumníci zaznamenali v případě respirátorů FFP2 a FFP3, které během pandemie byly mnohými odborníky doporučovány. Proti standardním jednorázovým rouškám vypustily do vody až šestkrát více mikroplastů. Jednorázové roušky ale uvolňovaly také další chemické látky, například bisfenol B, což je látka, která může potenciálně ohrozit hormonální systém. Britští vědci došli k tomu, že během pandemie se do životního prostředí postupně uvolnilo až 214 kilogramů této látky, a to jen ze zmíněných jednorázových roušek. „Ekologické důsledky masového používání jednorázových roušek nemůžeme ignorovat. A to zvlášť v situaci, kdy víme, jak zásadní negativní důsledky na lidské zdraví i celkové ekosystémy mikroplasty a bisfenol B mají,“ shrnuje výsledky výzkumu Bogushová. I proto se britská výzkumnice domnívá, že by se mělo zvýšit povědomí veřejnosti o tom, jaké ekologické důsledky používání roušek má a navrhuje výraznější používání udržitelnějších alternativ, uzavírá The Guardian.", "images": 2, "disc": 19, "tags": ["rouška", "mikroplasty", "Odpad", "Pandemie", "životní prostředí", "The Guardian"]}
{"title": "Rusové na cvičení s Bělorusy úspěšně otestovali hypersonickou raketu Cirkon", "time": "2025-09-14T12:49:00+02:00", "content": " „Podle objektivních monitorovacích údajů získaných v reálném čase byl cíl zničen přímým zásahem,“ konstatovalo ruské ministerstvo obrany, které už střelu testovalo opakovaně v minulosti. Ruský prezident Vladimir Putin už v roce 2019 uvedl, že Cirkon je schopen letět rychlostí zhruba devětkrát vyšší než rychlost zvuku a zasáhnout cíle na moři i na souši na vzdálenost více než 1000 kilometrů. Patří k nové generaci ruských zbraní, které podle Putina mohou zasáhnout jakýkoliv cíl na Zemi a proniknout i americkou protiraketovou obranou. Vojenské manévry nazvané Západ 2025 Rusko s Běloruskem zahájily v pátek, trvat mají do úterý. Cvičení začalo v mimořádně vyostřené situaci jen dva dny poté, kdy Polsko poprvé od začátku ruské invaze na Ukrajinu nad svým územím sestřelilo ruské drony. Minsk i Moskva, která už více než tři a půl roku vede válku proti Ukrajině, opakovaně ujišťovaly, že manévry jsou ryze obranného charakteru a že nemají v úmyslu zaútočit na žádnou členskou zemi Severoatlantické aliance. Podle zprávy agentury DPA z tohoto týdne je cvičení v porovnání s minulostí relativně malé. V roce 2021 se manévrů zúčastnilo asi 200.000 vojáků, z nichž se pak značná část podílela na útoku na Ukrajinu z února 2022. ", "images": 5, "disc": 70, "tags": ["Válka na Ukrajině", "Vladimir Putin", "Cirkon", "Ukrajina", "Rusko", "Bělorusko", "Moskva", "Polsko"]}
{"title": "VIDEA TÝDNE: Atentát na Kirka, tvrdé přistání a ruské drony nad Polskem", "time": "2025-09-14T12:41:00+02:00", "content": " Vražda jednatřicetiletého pravicového aktivistyCharlieho Kirka otřásla americkou politikou a předčasně ukončila kariéru muže, jenž pomohl definovat mládežnické křídlo hnutí amerického prezidenta Donalda Trumpa. Ten Kirkovi přisuzuje zásluhu za to, že pro něj během loňských prezidentských voleb zmobilizoval hlasy mladých. Policistům sepodařilo zastavit formuli, která se proháněla po dálnici D4. Jednapadesátiletého řidiče pronásledovali až k jeho domu, kde se muž odmítal policii ztotožnit. Hájil se tím, že vstoupili na jeho soukromý pozemek bez povolení. S policisty se řidič hádal více jak čtvrt hodiny a nakonec s nimi odjel na služebnu až po přímluvě vlastního syna. Záznam svého zadržení zveřejnil. Náročné přistání měl na ranveji Letiště Václava Havlav Praze Airbus maďarských nízkonákladových aerolinek. Letoun na cestě z Londýna při klesání škrtal o ranvej a utrpěl několik hlubokých šrámů na trupu.  Cestující jsou v pořádku, škoda na přistávací dráze nevznikla. Komplikovaný manévr zachytila kamera. Na území Polska bylo zatím nalezeno dvanáct dronů a části jedné rakety blíže neurčeného původu, uvedlo ministerstvo vnitra. Trosky jednoho z dronů poškodily rodinný dům a automobil v obci Wyryki, nikdo ale neutrpěl zranění. Polské ozbrojené síly v noci na středusestřelily ruské bezpilotní letouny, které narušily vzdušný prostor země. Na první poprázdninové a zároveň zřejmě poslední řádné schůzipřed říjnovými volbami se sešli poslanci.K řečnickému pultu se vydal šéf hnutí ANO Andrej Babiš, ale předsedkyně Sněmovny Markéta Pekarová Adamová z TOP 09 mu odmítla udělit slovo, jiní se podle ní přihlásili dřív písemně. „Opusťte řečniště, ať může vystoupit pan předseda Benda,“ vyzvala Babiše. Pohrozila, že ho nechá vyvést.", "images": 0, "disc": 0, "tags": ["Dron", "Charlie Kirk", "Polsko", "přistání", "Andrej Babiš"]}
{"title": "Rusko dále provokuje. Zůstáváme ve střehu, prohlásil Lipavský", "time": "2025-09-14T10:43:00+02:00", "content": " Polsko s pomocí NATO v sobotu nasadilo vrtulníky a bojové letouny na východě země a uzavřelo vzdušný prostor nad letištěm v Lublinu kvůli preventivní operaci, jejímž důvodem byla hrozba ruských dronů nad Ukrajinou poblíž polských hranic. Operace trvala asi dvě hodiny. Pohotovost ve středu mělo také rumunské letectvo, které vyslalo do vzduchu dvě stíhačky F-16, když jeho vzdušný prostor u hranic s Ukrajinou narušil dron. Rusko dále provokuje. Včera v noci šlo o Rumunsko. Na ruské “omyly” nevěřím. Jako spojenci v NATO zůstáváme ve střehu. Rusko musí za provokace proti NATO zaplatit konkrétní cenu. Proto Česko podporuje další sankce. „Rusko dále provokuje. Včera v noci šlo o Rumunsko. Na ruské ‚omyly‘ nevěřím. Jako spojenci v NATO zůstáváme ve střehu. Rusko musí za provokace proti NATO zaplatit konkrétní cenu. Proto Česko podporuje další sankce,“ uvedl šéf české diplomacie. Polsko v noci na středu zaznamenalo 19 narušení svého vzdušného prostoru ruskými drony. Zatímco americký prezident Donald Trump incident s drony označil za možný omyl, představitelé Polska, ale také Německa, Evropské unie či Ukrajiny hovoří o ruském záměru a NATO reagovalo oznámením, že posiluje ochranu hranic svého východního křídla. Ruské ministerstvo obrany průnik dronů nepopřelo, tvrdí ale, že nešlo o úmysl, ani o útok. „Zjevně se jedná o provokaci ze strany putinovského Ruska, agresora. Je potřeba, abychom dokázali držet spojenectví, které máme,“ řekl v pořadu Partie Terezie Tománkové v CNN Prima News lidovecký předseda a ministr zemědělství Marek Výborný. „Podle všech zpráv, které jsou aktuální, to byly drony, které měly přídavné nádrže, to znamená, aby tam doletěly. A ne náhodou dopadaly v blízkosti spojeneckých základen i leteckých, odkud se vozí pomoc Ukrajině,“ uvedl ke středečnímu incidentu. První místopředseda opozičního ANO Karel Havlíček uvedl, že je potřeba narušení polského vzdušného prostoru kategoricky odmítnout. Pokud by se měl někdy aktivovat článek 5 Severoatlantické smlouvy, podle Havlíčka se musí členské země chovat jednotně a pomoci si. Článek 5 hovoří o tom, že ozbrojený útok proti jednomu členu NATO je považován za útok proti všem. Podle poslankyně koaličního hnutí STAN Věry Kovářové nebyl incident náhodný. Rusko podle ní testuje NATO. Ukázalo se, že aliance dokáže reagovat, Rusko nerozumí ničemu jinému než síle nebo ekonomickým sankcím, míní. Předseda SPD Tomio Okamura uvedl, že vojenská rozvědka tento týden na jednání sněmovní komise řekla, že není prokázaný úmyslný průnik dronů do Polska. Podle šéfa opozičního hnutí ale šlo o zásadní narušení vzdušného prostoru Polska a zemí NATO. Česká republika rovněž již dříve uvedla, že je připravena poslat na pomoc Polsku vrtulníkovou jednotku pro speciální operace se třemi stroji Mi-171Š ve speciální úpravě. Čeští vojáci se třemi vrtulníky by mohli být do Polska vysláni do tří dnů, uvedla ve čtvrtek ministryně obrany Jana Černochová. ", "images": 2, "disc": 49, "tags": ["Válka na Ukrajině", "Rusko", "NATO", "Polsko", "Dron", "Jan Lipavský (ministr)", "vzdušný prostor", "Ukrajina"]}
{"title": "VIDEO: U Hodonína se objevilo slabší tornádo. Škody však napáchal hlavně déšť", "time": "2025-09-14T11:16:00+02:00", "content": " Bouřky v sobotu večer postupovaly Hodonínském a dále přes Moravu k severovýchodu. Podle meteorologů se tornádo vyskytlo zhruba u Hodonína a slovenské Skalice, hodnocení jeho intenzity zatím nemají. „Ročně se na území Česka vyskytne několik tornád,“ doplnili. Rozhraní Hodonínska a Břeclavska postihlo ničivé tornádo s fatálními důsledky na majetku i životech v červnu 2021. 🌪️Včera ve večerních hodinách se vyskytlo u Hodonína a Skalice, na hranicích mezi ČR a Slovenskem pravděpodobně slabší tornádo. Zatím nemáme informace o případných škodách ani hodnocení intenzity.  Dovolujeme si jen připomenout, že na území ČR se ročně vyskytne několik tornád ahttps://t.co/xCHympggZi Při sobotních bouřích napršelo v úzkém pásu od Hodonína až na Ostravsko přes 50 milimetrů srážek, výjimečně přes 60, jinak byly srážkové úhrny za posledních 24 hodin na Moravě nejčastěji mezi deseti a 35 milimetry, vyplývá z informací na webu Českého hydrometeorologického ústavu.", "images": 1, "disc": 5, "tags": ["Tornádo", "Zprávy z Hodonína a okolí", "Česká republika", "Hodonínsko"]}
{"title": "Povládnou bolševici a proruská SPD, hrozí Výborný. Klidněte emoce, řekl Havlíček", "time": "2025-09-14T11:51:00+02:00", "content": " „Máme zájem o ministerstvo průmyslu, abychom pro lidi zajistili levnější energie, levnější potraviny a provedli revizi pobytu Ukrajinců,“ uvedl Okamura v debatě na CNN Prima News. Podle něj SPD nemá v programu vystoupení z NATO, ale chce pouze lidem umožnit referendum, pokud by si ho sami přáli. „Jsme jedna z mála zemí v Evropě, která nemá funkční zákon o referendech,“ zdůraznil a následně podotkl, že by v referendu nyní hlasoval pro vystoupení, protože se mu „líbí neutralita“. Výborný ale považuje tento postoj za populistický. „Může tu vládnout ANO s pravděpodobně stíhaným premiérem v čele, vedle nich bolševičtí Stačilo!, SPD, PRO a další, kteří nás chtějí vyvést z NATO a EU a otevřít prostor pro ruský vliv,“ varoval. Na jeho slova reagoval také místopředseda ANO Karel Havlíček: „Uklidněte emoce, pane Výborný, a pojďme věcně argumentovat.“ V jedné věci se však politici shodli – všichni odsoudili ruskýdronový útok na Polsko. „Útok jsme samozřejmě odsoudili, ale nepropadejme okamžitým emocím. Je potřeba vše řádně vyšetřit, tak jak k tomu přistupuje polská vláda,“ uvedl Havlíček. Okamura k tomu dodal, že je nutné především ukončit konflikt na Ukrajině. „Kvůli blízkosti války k podobným incidentům dochází. V rámci obrany Ukrajiny zřejmě došlo k radiovému navádění dronů, což vedlo k zásadnímu narušení vzdušného prostoru. To je špatně,“ řekl. Na to ho Výborný označil za „prokremelský hlas“. „Rusko testuje NATO. Není normální, aby dron zabloudil až do Polska. Rusko nerozumí ničemu jinému než síle a ekonomickým sankcím – a podle toho se musíme zařídit,“ zdůraznila Věra Kovářová z hnutí STAN. Připomněla, že na Polsko zamířily dvě desítky ruských dronů.", "images": 5, "disc": 175, "tags": ["Marek Výborný", "SPD - Svoboda a přímá demokracie - Tomio Okamura", "emoce", "Karel Havlíček", "Tomio Okamura", "Polsko"]}
{"title": "Při protestech v Nepálu zemřelo 72 lidí. Nová premiérka slibuje změny", "time": "2025-09-14T11:47:00+02:00", "content": " Kárkíová složila přísahu v pátek. Prezident Rám Čandra Paudel rozpustil parlament a vyhlásil předčasné volby na 5. března příštího roku. Dnes premiérka Kárkíová řekla, že po předčasných volbách nechce pokračovat ve funkci. „V žádném případě tady nezůstaneme déle než šest měsíců,“ uvedla premiérka s tím, že moc předá novému parlamentu a vládě. Do ulic proti předchozí vládě vyšli do ulic především mladší lidé z takzvané generace Z. „Musíme pracovat v souladu s myšlením generace Z,“ uvedla Kárkíová, podle které její jméno vzešlo z ulice. Demonstranti podle premiérky požadují „konec korupce, dobrou vládu a hospodářskou rovnost“. Protivládní demonstrace v Nepálu byly zatím nejprudší od pádu monarchie v roce 2008. Při úterních protestech demonstranti zapálili některé budovy v areálu parlamentu a vlády, z věznic uprchlo na 12 500 vězňů. Demonstrace začaly v pondělí proti zákazu používání sociálních sítí, pak se ale rychle rozrostly. ", "images": 1, "disc": 0, "tags": ["Nepál", "protest", "Demonstrace"]}
{"title": "Volby by vyhrálo ANO, Piráti dohnali Starosty, SPD je třetí", "time": "2025-09-14T11:13:00+02:00", "content": " Podle nového průzkumu STEM pro CNN Prima News se potvrzuje dominance hnutí ANO, které si drží podporu dlouhodobě nad hranicí 30 procentních bodů. Koalice SPOLU by skončila druhá a podle analytiků zatím ani při jediném letošním průzkumu neměla dostatek hlasů pro sestavení vlády. Souboj o třetí příčku si drží už delší dobu SPD, které jde do říjnových voleb společně s Trikolorou, Svobodnými a PRO, získalo 12,5 procenta hlasů. Hned za SPD jsou Piráti, kandidující se Zelenými, kteří získali rovných deset procent. Stejně jako hnutí STAN. Podle analytiků ale dochází k tomu, že Piráti Starosty dorovnali a nyní se drží na vyšší příčce než jejich bývalý koaliční partner. Do Sněmovny by se dostalo ještě uskupení Stačilo!, které získalo 7,4 % a Motoristé, kteří by získali 6 procent a překročili by tak pětiprocentní hranici nutnou ke vstupu do Sněmovny.", "images": 0, "disc": 644, "tags": ["SPD - Svoboda a přímá demokracie - Tomio Okamura", "Hnutí ANO", "Piráti - Česká pirátská strana", "průzkum", "STEM", "Koalice SPOLU"]}
{"title": "Německo se připravuje na válku. Reviduje národní zásoby raviol", "time": "2025-09-14T11:00:00+02:00", "content": " Německý ministr zemědělství a výživy vyzývá k přehodnocení národních zásob tak, aby zahrnovaly více hotových jídel. Jeho plán je vytvořit národní rezervu hotových produktů, které lze konzumovat ihned po ohřátí, jako jsou například ravioly v konzervách anebo čočka v konzervách, píše americký webThe Washington Post. „V současné době se nacházíme v bezpečnostní situaci, která nás všechny nutí k zamyšlení,“ řekl ministr Alois Rainer v podcastu Politico Berlin Playbook. „Pro mě je důležité, aby kromě dodávek vojenského vybavení hrála významnou roli také potravinová bezpečnost.“ Po desetiletí se německé nouzové zásoby skládaly především z nezpracovaných základních potravin, jako jsou obiloviny anebo sušená čočka. Rainer si však myslí, že jejich příprava v krizové situaci by trvala příliš dlouho. Jeho návrh by stál až 105 milionů dolarů (2,3 miliardy Kč) a spoléhal by na velké potravinové řetězce, které by zajišťovaly logistiku a skladování. Ministerstvo pro výživu a zemědělství na žádost o další komentář zatím nereagovalo. Ministr zdůraznil, že zásoby jsou potřebné nejen v případě války, ale také v případě jiných krizí, jako jsou přírodní katastrofy nebo jaderná havárie v elektrárně. Přesto je to právě hrozba ruského útoku na Evropu, která je pro politiky a německou veřejnost nejdůležitější. Myšlenka národní rezervy podtrhuje vážné nebezpečí, jemuž v současné době čelí evropská bezpečnost. Osmdesát let od druhé světové války zaujímalo Německo převážně pacifistický postoj. Nyní však hrozící riziko války a obava, že Spojené státy možná nepřispěchají na pomoc Evropě, vyvolává ve společnosti jeho zásadní přehodnocení. Největší pozornost se soustředí na zbrojení a vojenskou připravenost. Ale debata o raviolách poukazuje na to, jak válka ovlivňuje téměř všechny aspekty života. „Naše myšlení se změnilo, takže když mluvíte o obranyschopnosti, neměli byste brát v úvahu pouze vojenskou stránku,“ řekl Florian Weber, vedoucí operací v Technisches Hilfswerk, německé federální organizaci civilní ochrany, která koordinuje technickou pomoc při mimořádných událostech a katastrofách. „Jde také o ochranu obyvatelstva,“ řekl Weber. „Příklad války na Ukrajině ukazuje, že vojenské kapacity jsou sice velmi důležité, ale pro stát je také zásadní dát najevo, že civilní ochrana může obyvatelstvu i nadále poskytovat základní služby.“ Myšlenka obnovení zásob potravin sklidila chválu, ale skeptici také varují před překážkami, od omezené trvanlivosti až po logistickou a finanční zátěž spojenou s pravidelným doplňováním zásob. Národní zásoby nejsou nic nového, v Německu existují od 60. let, ale často zůstávaly bez většího povšimnutí nebo nebyly doceněny. Když v roce 2016 tehdejší ministr vnitra Thomas de Maizière doporučil Němcům, aby si doma udržovali nouzové zásoby potravin a vody, sklidil vlnu výsměchu za to, že se přiklonil k mentalitě „prepperů“ spojované s americkými survivalisty nebo dalšími okrajovými skupinami. Kritici ho tehdy obvinili z šíření paniky po řadě teroristických útoků v Evropě. O něco později, po pandemii covidu, kdy jsou vzpomínky na nedostatek toaletního papíru anebo těstovin stále čerstvé, se k tomuto druhu doporučení přistupuje již jinak. Německá vláda v současné době vyzývá domácnosti, aby si vytvořily zásoby potravin alespoň na tři dny, ideálně však na deset dní, a také základní léky, svíčky, rádio na baterie a další nezbytné věci. Zatímco Německo zvažuje přidání konzervovaných těstovin do svých nouzových zásob, evropští sousedé mají své vlastní priority. Ve Švýcarsku například návrh federální rady z roku 2019 na úplné zrušení povinných zásob kávy v zemi narazil na tak široký odpor, že od něj nakonec upustila. Norsko doporučuje mít po ruce jódové tablety na ochranu před radiací v případě jaderné havárie, stejně jako hrací karty a stolní hry na zkrácení času. Potraviny a další zásoby jsou však pouze částí problému. Na začátku léta nejvyšší německý úředník pro civilní ochranu prohlásil, že země musí urgentně rozšířit svou síť úkrytů. Z 2 000 bunkrů z období studené války jich zbývá pouze 579, které pojmou pouze 478 000 lidí, což je 0,5 procenta z 83,5 milionu obyvatel. Finsko naproti tomu udržuje asi 50 000 úkrytů, což stačí pro 85 procent z jeho 5,6 milionu obyvatel. „Dlouhou dobu v Německu panovalo všeobecné přesvědčení, že válka není scénář, na který se musíme připravovat,“ řekl letos v létě deníku Süddeutsche Zeitung Ralph Tiesler, šéf německého Federálního úřadu pro civilní ochranu a pomoc při katastrofách. „To se změnilo,“ říká. Jeho kancelář chce není přeměnit stanice metra, sklepy a podzemní garáže na úkryty, sdělil mluvčí deníku The Washington Post. Sestavuje se také digitální seznam úkrytů. Úřady nyní vyzývají občany, aby přispěli svou troškou do mlýna. „Pokud je to možné, vytvořte si zásoby, které vám vystačí na 10 dní,“ řekl Tiesler deníku Süddeutsche Zeitung. „I zásoby na minimálně 72 hodin jsou velmi užitečné,“ uzavřel podle amerického listu.", "images": 4, "disc": 173, "tags": ["Německo", "válka", "jídlo", "Washington Post", "Alois Rainer"]}
{"title": "Trestu smrti těsně unikl, nejdéle vězněný Čech se možná brzy dočká svobody", "time": "2025-09-14T10:31:00+02:00", "content": " O podmínečné propuštění Vocásek usiloval již několikrát. Televize CNN Prima News upozornila v létě na jeho novou žádost. Trest si odpykává v Bělušicích na Mostecku, proto se jeho žádostí zabývá soud v Mostě. Mluvčí mosteckého okresního soudu Šárka Tampová sdělila, že rozhodnutí bude vyhlášeno pravděpodobně 17. září. Jednání se uskuteční videokonferenčně, média budou mít přístup do videokonferenční jednací síně. Vocásek vraždil kvůli údajnému vyřizování osobních účtů a ze zištných důvodů a jeho zločiny se vyznačovaly velkou brutalitou. Jeho první obětí se stal osmačtyřicetiletý invalidní muž, kterého na Nový rok 1987 ubil kladivem a ubodal šroubovákem. O čtyři měsíce později zavraždil dvanácti bodnými ranami nožem devětašedesátiletého náhodného známého. Později vyšlo najevo, že podobně napadl už v roce 1984 dalšího muže, jenž jeho útok kladivem přežil. Všechny oběti se stejně jako on pohybovaly na okraji společnosti. Vocásek je jedním z posledních vězňů odsouzených v Československu k trestu smrti. Nebyl popraven díky změně režimu v listopadu 1989, která kromě jiného přinesla i zrušení absolutního trestu. V srpnu 1990 mu soud původní trest změnil na doživotí, čímž se stal prvním doživotním vězněm v České republice. Vocásek si ve věznici změnil příjmení na Navrátil. Doživotí si kromě Vocáska v českých věznicích odpykává 48 dalších vězňů, z toho tři ženy. Na svobodu se z lidí, odsouzených k tomuto trestu, dostali tři. Prvním byl Jiří Kajínek, kterému v květnu 2017 udělil milost prezident Miloš Zeman a jenž za mřížemi strávil 23 let. Druhým byl František Müller, kterého odsoudila německá justice za účast na pokusu o loupežnou vraždu klenotníka, propuštěn byl v roce 2018 po odpykání 20 let. V říjnu 2021 byl propuštěn z vězení Robert Tempel, který ve věznicích strávil zhruba 20 let. Obžaloby z vraždy byl zproštěn pro nedostatek důkazů po zásazích Evropského soudu pro lidská práva ve Štrasburku a českého Ústavního soudu (ÚS). Nyní se Tempel u soudů domáhá odškodného.", "images": 1, "disc": 217, "tags": ["Zdeněk Vocásek", "Trest smrti", "Česká republika", "Mostecko", "Robert Tempel", "Ústavní soud České republiky", "Zprávy z Mostu a okolí"]}
{"title": "Tady se rodí křehký zázrak. Porcelánka v Loučkách vyrábí už skoro 120 let", "time": "2025-09-14T10:15:00+02:00", "content": " Podzimní porcelánový jarmark, který se tu koná 19. a 20. září, nabízí kromě porcelánu za výhodné ceny i komentované prohlídky. Každý, kdo přijde, tak může odkrýt tajemství výroby předmětů, za které se kdysi platilo zlatem. Hned první pohled na areál továrny naznačuje, že tady se rodí porcelán. Vjezd tu stráží porcelánový plot, na budovách je několik obrazů z barevných porcelánových kachliček. Prohlídka začíná ve vzorkovně, kde si návštěvníci mohou prohlédnout to, co šikovné ruce zdejších zaměstnanců vytvořily v minulosti. Nechybí však ani současné moderní kolekce. Pak už se otevřou dveře do výroby. Hned v první hale zaujme poloautomat na talíře. Z plátku hmoty zkušená točířka za chvilku vytvoří talíř. Za směnu jich zvládne až tři sta. Každý kus pak leží celý den na sádrové formě, která z porcelánu vytahuje vlhkost. „Poté se ručně dočistí navlhčenou houbičkou a vypálí na teplotu kolem 980 stupňů. To je první výpal. Jakmile porcelán vychladne, naglazuje se a čeká jej druhý výpal, takzvaný ostrý. Tentokrát je v peci přibližně 1380 stupňů. Trvá přibližně týden, než je talíř hotový a může opustit brány závodu,“ ukazuje na regál s polotovary průvodkyně Jitka Hlouchová. V další místnosti vznikají předměty nepravidelných tvarů, které není možné vytočit na hrnčířském kruhu. Vázy nejrůznějších tvarů, kabarety a další výrobky se tu odlévají do forem. „Tohle je základ naší výroby, vše se tu dělá ručně,“ rozhlíží se průvodkyně po místnosti, kde jsou rozestavěné části sádrových forem i hotové polotovary. Jak se to dělá? Nejprve je nutné sestavit formu a pevně ji spojit. Do otvoru pak nalévá Marcela Pikrtová hustý roztok kaolinové hmoty. Nikde nesmí zůstat bublinka vzduchu. Po patnácti minutách už sádra odsála nadbytečnou vodu a vytvořil se střep. Je nutné ho z formy opatrně vyjmout a připravit do pece. V další části haly stojí stařičký unikát, šálková linka. Vyrábí tak tenké hrnky, že jsou po vypálení průsvitné. „To moderní mašiny neumí,“ bere průvodkyně do ruky vzorek, který vznikl na letitém stroji. Předpálený porcelán se následně namáčí do glazury, která na něm po výpalu vytvoří sklovitý povrch. Díky tomu se stává nepropustným a pevným. Vypálený porcelán se dál zušlechťuje. Lepí se na něj obtisky a ručně se dekoruje zlatem, platinou, listry, barvami i kobaltem. „Do dekorační pece může jít výrobek několikrát. Nejprve se nanášejí a vypalují tisky a barvy, které potřebují největší žár, pak se postupně teplota snižuje. Samozřejmě platí úměra, že čím víc výpalů, tím je porcelán dražší,“ dodává Jitka Hlouchová. Křehký zázrak, kterého se během výroby nesčetněkrát dotkla lidská ruka, opouští po nezbytné kontrole výrobní prostor. Míří do skladu a na pulty obchodů, aby se stal ozdobou interiérů. Vznik porcelánky v Loučkách se datuje do roku 1907, kdy americký podnikatel Benjamin Franklin Hunt začal budovat továrnu na místě bývalé parní cihelny. Díky blízkosti železnice, dostupnosti kvalitního kaolinu a dostatku dřeva na výpal se zdejší továrna stala uznávaným výrobcem porcelánu ve střední Evropě. Po druhé světové válce a znárodnění se značka stává součástí Slavkovského porcelánu, později Karlovarského porcelánu. V rámci privatizace továrnu kupuje firma Leander, která jí dává svoje jméno. V roce 2006 prodává Leander fabriku podnikateli Čižovovi, který celý závod kompletně zrekonstruuje a v roce 2010 mu vrátí původní jméno Rudolf Kämpf. Od roku 2022 je porcelánka Rudolf Kämpf součástí G. Benedikt Group, přední české skupiny spojující tradiční evropské porcelánky.", "images": 7, "disc": 1, "tags": ["Karlovarský kraj", "Zprávy ze Sokolova a okolí", "porcelán", "výroba", "výrobní závod", "talíř", "pec", "průvodce"]}
{"title": "Podezřelý z vraždy Kirka si na útěku psal se spolužáky. Žil s transgenderem", "time": "2025-09-14T10:14:00+02:00", "content": " PortálAxioss odvoláním na své zdroje uvádí, že dvaadvacetiletý Robinson žil s transgender spolubydlícím. Podle něj vyšetřovatelé původně chtěli, aby informace o genderové identitě spolubydlícího zůstaly utajeny, protože dotyčný „velmi spolupracuje“ s úřady. Spolubydlící údajně nevěděl o činu a reagoval se zděšením na zprávu o zabití Kirka. Vyšetřovatelům poskytl zprávy, ve kterých mu Robinson napsal, že zabalil pušku do ručníku blízko Utah Valley University, kde došlo k vraždě. Spolubydlícího vyzval, aby ji vyzvedl. Výše postavený činitel FBI též sdělil konzervativní staniciFox News,že Robinson sdílel byt v Saint George v Utahu s mužem, který se stával ženou. Vyšetřovatelé se domnívají se, že dvaadvacetiletý mladík měl se svým spolubydlícím romantický vztah. PortálNew York Postuvádí, že podle veřejných dostupných údajů na stejné adrese jako Robinson žil dvaadvacetiletý Lance Twiggs. Jeho příbuzný údajně potvrdil, že byl Twiggs bydlel spolu s Robinsonem. Motiv střelce zatím stále není známý. Vyšetřovatelé se snaží zjistit, zda se Robinson nerozhodl zabít Kirka kvůli jeho kritickým názorům na transgender lidi. Guvernér Utahu Spencer Cox uvedl, že podle jeho rodinných příslušníků Robinson začal být v poslední době více politický. Při večeři před návštěvou Kirka na univerzitě kritizoval aktivistu za jeho názory a obviňoval jej, že šíří nenávist. „Nám i vyšetřovatelům je zcela jasné, že se jednalo o člověka, který byl hluboce indoktrinován levicovou ideologií,“ sdělil Cox listuThe Wall Street Journal. Politické směřování Robinsona bylo předmětem spekulací. Jeho rodiče jsou republikáni, on sám je registrován jako nezávislý a doposud nebyl volit. Vyšetřovateléobjevilina použitých i nevyužitých nábojích nápisy, které kombinovaly internetový slang, antifašistické odkazy i herní memy. Jeden z nich nesl slova „Oh bella ciao“, odkazující na píseň italského odboje z druhé světové války. Jiný obsahoval nápis „Hej, fašisto! Chytej!“ spolu s kódem pro letecký útok ze hry Helldivers 2. Jeden náboj dokonce nesl posměšný vzkaz: „Pokud to čteš, jsi gay, LMAO“. Podle jeho příbuzných a známých byl Robinson vášnivým hráčem počítačových her a strávil značný čas online. ListThe New York Timesuvádí, že Robinson byl v kontaktu se svými spolužáky, i když byl stále na útěku. Vyplývá to z online skupinového chatu, který má list k dispozici. Robinson v něm na obavy svých vrstevníků, že americký prezident Donald Trump pošle do Utahu Národní gardu, odpověděl, že Utah je „rudý (republikánský) stát“. „Zcela jasně byl střelec z Kalifornie,“ dodal. Jeden jeho spolužák sdílel FBI zveřejněné fotky hledaného podezřelého muže s tím, že vypadá jako Robinson. Ten odpověděl, že to je jeho „dvojník“, který se jej snaží dostat do maléru. „Tyler zabil Charlieho!!!!“ napsal další uživatel, zřejmě jako vtip. Někteří účastníci chatu uváděli, že by mohli Robinsona nahlásit a získat odměnu 100 tisíc dolarů. „Jen pokud dostanu část,“ vtipkoval Robinson.", "images": 6, "disc": 399, "tags": ["Charlie Kirk", "vražda", "Federální úřad pro vyšetřování (FBI)", "Spencer Cox", "Utah"]}
{"title": "Jak se daří brněnským medvědím dvojčatům? Kometa je celebritou v Rusku", "time": "2025-09-14T10:13:00+02:00", "content": " Kometa a Nanuk se Coře jako medvědí dvojčata narodila na podzim 2012. Tehdy byla v brněnské zoo hlavní atrakcí a výrazně zvyšovala návštěvnost. Veřejnost vybírala i jména dvojčat, do hlasování na internetu se zapojilo přes 107 tisíc lidí. Mláďata se stala také maskoty brněnského hokejového týmu. Ze Zoo Brno Kometa odcestovala na jaře 2014 do Rostova na Donu kde je dosud. „Má vynikající podmínky: prostorný výběh, velký a hluboký bazén, generátor ledu, který vytváří sníh po celý rok,“ uvedlo zařízení. „Medvědice si od dětství ráda hraje s hračkami - plastovými kužely, sudy, míčky, zejména ve vodě. Miluje rybí olej a vodní melouny. Ráda chytá a jí živé pstruhy, které vypouštějí do jejího bazénu,“ sdělila zoo. V listopadu 2020 se Kometě a jejímu partnerovi narodilo mládě, v zoo to tehdy byla velká sláva, protože mládě ledního medvěda se tam narodilo po 32 letech. Šlo o samici, která dostala jméno Aika. „Jméno medvědice bylo odvozeno od jmen rodičů - Aion a Kometa. Medvědice se ukázala jako dobrá matka. Mládě sama krmila a vychovávala. V dubnu 2023 se Aika přestěhovala do moskevské zoo,“ informovalo zařízení. V moskevské zoo je potomek Komety dosud. V Rostově na Donu doufají, že Kometa bude mít v roce 2026 další vrh. „Zaměstnanci i návštěvníci zoo v Rostovu milují sněhobílou krásku! Je průvodkyní všech výletních tras,“ popsalo zařízení. Bratr Komety Nanuk se o několik měsíců později než Kometa stěhoval z Brna do zoo v ukrajinském Nikolajevu. Na Ukrajině měl s tamní samicí také potomka, samici, která dostala jméno Smetanka. Ta v Nikolajevu žije dosud. Nanuk se ještě před napadením Ukrajiny Ruskem přestěhoval do belgické zoo Wild World Safari v Aywaille, kde žije se samicí Qanik. „Do Belgie byl přemístěn proto, že ho program EAZA Ex Situ Programme pro lední medvědy doporučil k spárování s Qanikou. Oba medvědi jsou geneticky velmi důležití pro populaci ledních medvědů. Stejně tak i jejich potomci,“ uvedl Ronald Renson z belgické zoo. Odchov ledních medvědů v zajetí je mimořádně složitý. Medvědice Cora v brněnské zoo poprvé zdárně porodila v roce 2007, tehdy přivedla na svět Billa a Toma. Už tehdy to v Brně způsobilo medvídkománii. V roce 2015 pak přišla na svět ještě medvědice Noria. Lední medvědi jsou součástí programu pro zachování druhů, který koordinuje chov ohrožených druhů napříč evropskými zoo. Program určuje, kde se zvířata narodí, kam se přesunou a s kým se mohou pářit, aby se zachovala genetická rozmanitost.", "images": 1, "disc": 0, "tags": ["dvojčata", "Rusko", "medvěd", "Medvěd lední", "Rostov na Donu", "Zoo Brno"]}
{"title": "Nález ostatků 19 mamutů v Ústí nad Labem je evropský unikát. Vědci doufají v objev tábořiště", "time": "2025-09-14T10:00:00+02:00", "content": " Když v listopadu 2024 archeologové našli na místě budoucí stavby justičního paláce skládku kostí pravěkých lovců, netušili, jak významný nález to bude. Na místě, kde lovili lidé před 26 tisíci lety, totiž našli i ostatky devatenácti mamutů. Podle ředitele Ústavu archeologické památkové péče severozápadních Čech Petra Lisska jde o mimořádný nález, který nemá v Čechách obdoby a i v Evropě je vzácný. „Identifikovali jsme devatenáct mamutů na základě mandibulí – dolních čelistí, které jsme ve vrstvě objevili. Jde o zbytky zpracovaných zvířat, které tehdejší lovci zanechali na jednom místě. Bohužel to není samotné tábořiště, ale místo, kde zvěř rozebírali,“ vysvětluje archeolog. Objevené nálezy pocházejí z období takzvaného gravettienu – mladého paleolitu, kdy se v Evropě rozvíjela kultura lovců mamutů. Zatímco většina známých lokalit se nachází v povodí Dunaje, Odry a na jižní Moravě (Dolní Věstonice, Pavlov), objev v Ústí nad Labem posouvá hranice jejich výskytu daleko na západ. „To, co jsme našli, způsobilo v odborných kruzích doslova poprask. Lokalita je totiž z mladší fáze gravettské kultury, kdy lidé zřejmě více migrovali a opustili klasická velká tábořiště,“ dodává Lissek. Naleziště bylo objeveno zcela náhodně při archeologickém dozoru výkopových prací. Lokalita o rozloze zhruba tisíc metrů čtverečních leží více než dva metry pod současným povrchem a na první pohled by ji laik snadno přehlédl – tvoří ji jen tenká tmavší vrstvička v jinak světlé sprašové vrstvě. Podle Lisska pomohlo k zachování nálezů právě to, že byla celá vrstva překryta navátou spraší z doby posledního ochlazení. „Mnoho podobných míst zaniklo erozí nebo změnou krajiny. Tady se však díky příznivým přírodním podmínkám podařilo nález uchovat až do dnešních dnů,“ vysvětluje. Kromě mamutích kostí objevili také ostatky sobů, jelenovitých, koní či nosorožce srstnatého. Nalezli i ohniště, množství kamenných nástrojů a surovin, včetně drobných čepelí, nožů, škrabadel nebo otloukačů. Zajímavostí jsou i čedičové bloky, které mohly sloužit k drcení kostí pro získání morku. Objevila se i místa zasažená červeným barvivem, které mohlo sloužit jako ochrana proti hmyzu nebo jako dezinfekce. „Lovci ho možná nanášeli na kůži, jak to známe od původních obyvatel Ameriky. Barvivo se také často používalo v pohřebních rituálech, takže jsme zpozorněli. Ale žádný hrob jsme nenašli,“ říká archeolog. Zatímco zmíněné Dolní Věstonice jsou proslavené venušemi a rytinami, Bukov se zatím podobným nálezem pochlubit nemůže. Jediným uměleckým artefaktem je broušený a vrtaný přívěsek z mamutoviny. Ostatní kosti zatím kvůli případným rytinám zkoumají odborníci. Nyní si archeologové kladou otázku: Proč právě zde? Jedna z hypotéz předpokládá, že se v oblasti dnešního Klíšského potoka nacházelo hlubší údolí, možná soutěska, kde se dali mamuti snáze ulovit. Zvířata se zde mohla pást na stepních trávách a soutěska nabízela úkryt i strategickou výhodu pro lovce. „Lov v takovém terénu byl bezpečnější i efektivnější. Lovci mohli stáda čekat shora a zároveň se chránit před případnými útoky,“ doplňuje Lissek. Nyní archeologové doufají, že se podaří objevit i samotné tábořiště, které by mohlo být nedaleko skládky. „Není to vyloučené, ale vzhledem k rozsáhlé zástavbě je možné, že bylo nenávratně zničeno. I tak nález z Bukova považujeme za mimořádný a velmi cenný,“ uzavírá Petr Lissek. Zároveň se počítá s tím, že bude nález veřejně připomenut. Podle archeologů je velký zájem, aby součástí nového justičního paláce na Bukově byla připomínka objevu. O přesné podobě se zatím nerozhodlo. V roce 2028 se pak plánuje rozsáhlá archeologická výstava v ústeckém muzeu, jejíž součástí by měla být právě i expozice věnovaná lokalitě Bukov. Jak poznamenal Petr Lissek, takový objev může Ústí závidět řada měst po celé Evropě.", "images": 6, "disc": 18, "tags": ["Ústecký kraj", "mamut", "objev", "Zprávy z Ústí nad Labem a okolí", "Česká republika", "Bukov"]}
{"title": "Zelenskyj vyzval spojence, ať uvalí sankce na Rusko. Ukrajinci pak zaútočili na rafinerii", "time": "2025-09-14T09:55:00+02:00", "content": " „Vyzývám všechny partnery, aby přestali hledat výmluvy, proč neuvalovat sankce (na Rusko) - Evropu, Spojené státy, (skupiny) G7, G20,“ řekl Zelenskyj.  „Mír je cesta, kterou je třeba se vydat od války k míru. Každý se musí na tuto cestu vydat a sankce jsou její částí,“uvedlZelenskyj ve svém pravidelném proslovu a v příspěvku na sociální síti X. Zopakoval také, že je nutné omezit spotřebu ruské ropy, což povede k omezení ruských možností dál vést válku proti Ukrajině. „Slyšíme tuto pozici od Spojených států a tuto pozici by měli slyšet všichni, kdo stále dávají přednost dodávkám z Ruska před těmi od jiných partnerů,“ uvedl Zelenskyj. Ze zemí NATO je výrazným dovozcem ruské ropy Turecko, které ji odebírá nejvíce po Číně a Indii. Nadále závislé na ruské ropě jsou také další členské země aliance, konkrétně Slovensko a Maďarsko. Ruská rafinerie v Kiriši na jihu Leningradské oblasti, která patří k největším v zemi, vypukl požár, když se tam zřítil sestřelený dron. Na platformě Telegram o tom v neděli informoval gubernátor tohoto regionu Alexandr Drozdenko. Ukrajinská armáda uvedla, že na rafinerii zaútočila. Moskva sdělila, že v noci její síly zničily 80 ukrajinských dronů. Rafinerie, v níž už se podle ruských činitelů podařilo plameny uhasit, patří společnosti Surgutněftěgaz a ročně zpracuje 17,7 milionu tun ropy. To představuje 6,4 procenta celkového množství ropy zpracované v Rusku. Drozdenko, podle něhož nikdo neutrpěl zranění, neuvedl, komu dron patřil. Za cíl útoků si ale ruské rafinerie opakovaně volí ukrajinská armáda ve snaze omezit Moskvě příjmy z prodeje ropy, které pak Rusko využívá k financování přes tři a půl roku trvající války proti Ukrajině. Rafinerie v Kiriši se stala terčem ukrajinského útoku už v minulosti. V březnu poškodily padající trosky dronů jednu z nádrží. Drozdenko v neděli také uvedl, že na trati v okolí města Luga vykolejily tři vagony prázdného nákladního vlaku a že vyšetřovatelé nevylučují, že mohlo jít o sabotáž. Upozornil, že vlaky mohou nabírat zpoždění. Ruský letecký úřad Rosavijacija podle telegramového kanálu Astra pak oznámil, že petrohradské letiště Pulkovo přerušilo provoz.", "images": 9, "disc": 117, "tags": ["Rusko", "Volodymyr Zelenskyj", "sankce", "Ropa (nafta, zemní olej, černé zlato)", "Spojené státy americké"]}
{"title": "Na Tachovsku u D5 narazilo auto do betonové konstrukce, zasahoval i vrtulník", "time": "2025-09-14T09:46:00+02:00", "content": " „Z místa nehody transportoval vrtulník mladou ženu a muže s mnohočetnými zraněními zejména pohybového aparátu. Oba ve stabilizovaném stavu,“ uvedl mluvčí záchranné služby Martin Štěpán. Třetího zraněného mladého muže bez známek závažných poranění odvezla sanitka. Nehoda se stala před 07:00. „Řidič zatím neznámé totožnosti jel s vozidlem Škoda Octavia po silnici druhé třídy II/605, což je stará hlavní silnice Praha - Plzeň - Rozvadov, ve směru na Holostřevy a zhruba 500 metrů za sjezdem z dálnice z dosud nezjištěných příčin vyjel mimo komunikaci a narazil do přilehlé betonové konstrukce,“ řekl policejní mluvčí Ondřej Hodan. Dechovou zkoušku nemohli policisté provést vzhledem ke zdravotnímu stavu řidiče, byl nařízen odběr krve v nemocnici. „Ve vozidle cestovali další dvě zatím neztotožněné osoby, které také utrpěly zranění,“ uvedl Hodan. Příčiny nehody policisté vyšetřují. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 0, "tags": ["Zprávy z Tachova a okolí", "okres Tachov", "Martin Štěpán", "Škoda Octavia"]}
{"title": "V Madridu došlo k výbuchu v kavárně. Jeden člověk zemřel", "time": "2025-09-13T18:35:00+02:00", "content": " Madridský záchranný sbor oznámil nalezení těla jednoho zemřelého mnoho hodin po výbuchu, který nastal v sobotu odpoledne. „Jde o muže nalezeného dnes ráno při pátrací akci hasičů a policejní jednotky psovodů,“ uvedl sbor na síti X. Podnět k pátrání dala rodina zemřelého, která se po výbuchu nedokázala s mužem spojit. Podle hasičů není pravděpodobné, že by v objektu byli další mrtví. Hasiči si počínají s velkou opatrností, protože není jasné, nakolik výbuch poškodil statiku budovy. Ostatní obyvatele bylo nutné evakuovat a odborníci v příštích dnech určí, zda bude nutné několikapatrovou budovu strhnout. Actualización.@SAMUR_PCy#SUMMA112han atendido a 21 heridos, 3 de ellos graves y 2 potencialmente graves.18 dotaciones de@BomberosMadsiguen trabajando en el desescombro. Se suma su Unidad Canina.La Sección de Apoyo Aéreo de@policiademadridestá trabajando con drones.https://t.co/saoEavBV9g", "images": 1, "disc": 3, "tags": ["výbuch", "Madrid", "kavárna", "X (dříve Twitter)"]}
{"title": "Demonstrace proti migraci, premiérovi a za Kirka se zúčastnilo v Londýně přes 100 tisíc lidí", "time": "2025-09-13T15:36:00+02:00", "content": " Robinson, vlastním jménem Stephen Yaxley-Lennon, na síti X uvedl, že začala revoluce, a sdílel video, ve kterém tvrdí, že jím svolaný protest „za svobodu slova“ je největší v historii Británie. Podle nejnovějších policejních odhadů citovaných britskými médii a AFP se pochodu účastní přibližně 110 000 lidí. Server The Guardian dříve informoval, že se očekávala přítomnost nižších desítek tisíc lidí, a upozornil, že je složité určit přesný počet účastníků. Protestující prošli centrem Londýna přes třídu Whitehall na náměstí Trafalgar Square, kde na pódiu vystoupili hosté z Británie i dalších zemí. Mezi řečníky vystupoval jako moderátor sám Robinson. Robinson, který celou akci přenášel v živém přenosu na sociální síti X, přítomným demonstrantům řekl, že jsou součástí cunami vlastenectví, která se žene přes celou zemi. Mezi hosty mimo jiné promluvil europoslanec českého původu Petr Bystroň z německé strany Alternativa pro Německo (AfD), který řekl, že Británie může zastavit migraci stejně, jako před stovkami let zastavila invazi španělského námořnictva. AfD podle něj vyhraje všechny nadcházející německé volby a udělá Německo opět silným. Přes video hovor se připojil i americký miliardář Elon Musk oblečený v tričku s vyobrazením sledujícího lidského oka a nápisem „What Would Orwell Think“. Musk se přihlásil k britskému původu svých předků a uvedl, že sleduje zkázu Británie, která začala jako pomalý úpadek, ale nyní nabrala na rychlosti. Stanici BBC obvinil, že je nástrojem zkázy Británie, a levici z toho, že dováží migranty, aby ji volili. Na pódiu promluvili také francouzský krajně pravicový politik Éric Zemmour, britská kontroverzní moderátorka Kate Hopkinsová, rumunský krajně pravicový politik George Simion. Účastníci také uctili památku amerického aktivisty Charlieho Kirka, který zemřel po středečním atentátu na univerzitě v Utahu. Proti Robinsonovu shromáždění protestovali zástupci protirasistických organizací s akcí March against Fascism (Pochod proti fašismu). S hesly jako „rozmanitá Británie“ nebo „zastavte krajní pravici“ jich na protestní pochod vyrazilo přibližně 5 000 včetně několika britských poslankyň. Policie na síti X informovala, že někteří účastníci Robinsonova protestu se na třídě Whitehall, kde sídlí britská vláda a množství jejích ministerstev, pokusili proniknout za bariéry oddělující obě demonstrace. Policisté dav zatlačili zpět. Velitelka policejní operace Clair Haynesová podle Reuters dříve uvedla, že kvůli protestům nasadí do ulic více než 1600 strážníků. Policie také oznámila, že její příslušníci čelili ze strany některých demonstrantů nepřijatelnému násilí. Policisté byli napadáni kopanci i údery pěstmi a byly na ně házeny láhve a další předměty. Šestadvacet strážců zákona utrpělo zranění, z toho čtyři vážná. Zatčeno bylo 25 lidí a podle policie „jde jen o začátek“, protože se pracuje na identifikaci výtržníků. „V následujících dnech a týdnech mohou očekávat razantní akci ze strany policie,“ vzkázal její zástupce Matt Twist. Sobotní demonstrace se koná v době, kdy je Británie hluboce rozdělená v otázce nelegální migrace. Letos v létě se před hotely, kde jsou ubytováni žadatelé o azyl, odehrávaly četné protiimigrační protesty poté, co policie kvůli sexuálnímu napadení čtrnáctileté dívky zatkla etiopského muže. Některé z těchto demonstrací přerostly v násilnosti a vedly k zatčením.", "images": 5, "disc": 237, "tags": ["Velká Británie (Spojené království Velké Británie a Severního Irska)", "Demonstrace", "Londýn", "Charlie Kirk", "Tommy Robinson", "X (dříve Twitter)"]}
{"title": "Izrael útočil v Kataru na Hamás balistickými raketami odpálenými z Rudého moře", "time": "2025-09-13T10:25:00+02:00", "content": " „Informace byla poskytnuta tak krátce před odpálením raket, že nebylo vůbec možné zastavit či zvrátit rozkaz,“ uvedl jeden americký činitel dle amerického deníku The Wall Street Journal. Informaci od Izraelců následně americká armáda poskytla Bílému domu, který pak nechal informovat Katar. Arabský stát ale informaci o úderu dostal až několik minut poté, co rakety dopadly na jeho území. Izrael použil balistické rakety, které uskutečnily část letu ve vesmíru, aby se vyhnul kritice, že pro úder na Katar využil vzdušný prostor Saúdské Arábie. Právě s touto zemí se Izrael snaží už mnoho let normalizovat diplomatické vztahy. Podle deníku The Wall Street Journal škody na zasažené budově a jejím okolí ukazují, že Izrael použil přesně naváděné zbraně s relativně malou bojovou hlavicí. Škody v okolí budovy byly totiž omezené. Úder zřejmě nebyl úspěšný, protože podle informací médií nezabil vedení Hamásu. Zahynulo při něm pět níže postavených členů hnutí a jeden katarský policista. Izraelský premiér Benjamin Netanjahu na sociální síti X uvedl, že vedení Hamásu sídlící v Kataru bránilo všem snahám o příměří, aby mohlo donekonečna prodlužovat válku. Jejich likvidace by podle Netanjahua odstranila hlavní překážku bránící propuštění všech rukojmích a ukončení války. Fórum rodin rukojmích zadržovaných Hamásem a jeho spojenci v Pásmu Gazy ale jako překážku k propuštění rukojmích a ukončení války v pásmu označilo premiéra. Vojenská operace v Kataru podle nich zřetelně prokázala, že existuje pouze jedna překážka, kterou je Netanjahu. „Vždy, když se blíží dohoda, Netanjahu ji sabotuje,“ uvádí fórum ve svém prohlášení. „Nastal čas skoncovat s výmluvami, jejichž účelem je získat čas, aby se mohl udržet u moci,“ uvedlo fórum, které dlouhodobě premiéra obviňuje, že válku v Pásmu Gazy prodlužuje kvůli svému politickému přežití a záchrana rukojmích není jeho prioritou. Od úderu se Spojené státy fakticky distancovaly. Americký prezident Donald Trump ho označil za nešťastný incident a uvedl, že neslouží izraelským ani americkým zájmům. Katar patří k nejbližším americkým spojencům v regionu. V pátek večer katarský premiér Muhammad bin Abdar Rahmán Sání jednal s americkým prezidentem Donaldem Trumpem a dalšími představiteli administrativy. Podle zdrojů agentury Reuters se Trump a američtí představitelé snažili Katar přesvědčit, aby nadále působil spolu s Egyptem a USA jako zprostředkovatel jednání mezi Izraelem a Hamásem ve snaze dojednat dohodou o příměří v Pásmu Gazy a propuštění rukojmích.", "images": 2, "disc": 40, "tags": ["Katar", "Hamás", "Izrael", "balistická raketa", "Rudé moře", "Benjamin Netanjahu"]}
{"title": "Vzpomínáte na knírek z mléka? Slavná reklamní kampaň se po třiceti letech vrací", "time": "2025-09-14T09:00:00+02:00", "content": " Když v roce 1993 Kalifornská rada pro zpracování mléka (California Milk Processor Board) představila reklamní kampaň s názvem Got Milk?, byla to reakce na tehdy klesající spotřebu tohoto produktu ve státě. Později rada její použití licencovala pro celostátní použití a z vizuálů, na nichž se tehdejší celebrity objevovaly s knírkem od mléka, se stal celosvětový fenomén, píše portálThe Wall Street Journal. Podle společnosti Circana zabývající se průzkumem trhu poklesl prodej mléka v USA za 52 týdnů končících 10. srpnem 2025 o 0,3 procenta z hlediska objemu, ale vzrostl o 4,6 procent z hlediska hodnoty. „Prodej mléčných výrobků dlouhodobě klesal o 1 až 3 procenta ročně, a to po velmi dlouhou dobu,“ uvedl John Crawford, senior viceprezident pro klientské analýzy v mlékárenském sektoru ve společnosti Circana. „Je tedy velmi pozitivní, že nyní se alespoň stabilizoval.“ #DEEDSTIMELAPSE: The 1996 \"Got Milk?\" campaign, created by Goodby Silverstein & Partners for the California Milk Processor Board, became a cultural touchstone in American advertising. Its memorable tagline, \"Got Milk?\" and its humorous ads featuring celebrities and ordinary…pic.twitter.com/rqCFq1kXhA Nedávný silnější výkon v dolarovém vyjádření odráží rostoucí popularitu mléčných výrobků s přidanou hodnotou, které obsahují více bílkovin, méně cukru anebo žádnou laktózu. „Takové výrobky jsou však dražší než běžné mléko, dodal Crawford. V minulosti rostoucí popularita rostlinného mléka naopak mezi zákazníky chladne, což Crawford částečně přisuzuje vysokým cenám produktů v této kategorii a touze spotřebitelů po „čistých“ složeních. Podle společnosti Circana poklesl prodej rostlinného mléka v USA v roce končícím 10. srpnem o 6,1 procent v objemu a o 3,5 procenta v dolarovém vyjádření. Kalifornská rada pro zpracování mléka bedlivě všechny trendy sleduje a snaží se jich využít. „Snažíme se vyjít vstříc touze spotřebitelů po jednoduchých, pravých a přírodních produktech – a upřímně řečeno, právě to teď spotřebitelé chtějí,“ řekl její výkonný ředitel Steve James. Nová kampaň má připomínat 30 let od vzniku marketingové kampaně, která zahrnovala focení 12 000 obyvatel Kalifornie v mobilním fotografickém studiu instalovaném na různých místech po celém státě. „Bylo to tak dojemné, po dlouhých letech, kdy mléko nebylo z různých, převážně kulturních důvodů oblíbeným nápojem spotřebitelů, vidět zase, jak lidi nadšení z mléka tvoří fronty a čekají, aby se mohli vyfotografovat,“ řekl James. Původní slogan Got Milk? vytvořila americká reklamní agentura Goodby Silverstein & Partners v roce 1993 a první reklama s mléčným knírkem vznikla o rok později. V dobových reklamních klipech se obvykle objevovali lidé v různých situacích, kdy jedli suché potraviny anebo sladkosti a pak se ocitli v nepříjemné situaci, protože měli plná ústa a neměli nic, čím by to zapili. Na konci reklam se postava vždy smutně podívá přímo do kamery a zeptá se: „Máš mléko?“ Poté, co Slogan Got Milk? Kalifornská rada pro zpracování mléka v roce 1995 dala k dispozici pro použití v tištěných reklamách, na jejích vizuálech se objevily ty největší hvězdy šoubyznysu včetně Britney Spears, Beyoncé, Rihanny anebo sester Williamsových. Coby hlavní postavy kampaně však posloužily i fiktivní postavy z komiksů, televize, videoher a filmů, jako jsou Avengers, Simpsonovi, Batman, Mario anebo třeba SpongeBob v kalhotách. „Kde je tvůj knírek?“ ptaly se. Podle webových stránek Got Milk? má kampaň v USA dodnes přes 90procentní povědomí o reklamě a slogan je od roku 1995 licencován mlékárenským radám po celé zemi. Got Milk? je dnes silná značka a byla dále licencována pro spotřební zboží včetně panenek Barbie, autíček Hot Wheels, dětského a teenagerského oblečení anebo třeba kuchyňského nádobí. Reklama skončila v USA v roce 2014. Nová výroční kampaň vznikla ve spolupráci agentur Gallegos United, Rox United a Canvas United a probíhá po celém státě Kalifornie. Na rozdíl od té původní zaměřené spíše na celebrity nová reklamní verze vyzývá k účasti publikum nové generace, která možná nikdy neviděla původní reklamy s mléčným knírkem, píše portálMediaPost. Kampaň stojí na fotografiích mladého mexicko-amerického fotografa Alda Chacóna. „Vybrali jsme ho pro jeho schopnost odrážet autentičnost, rozmanitost a hrdost, které dnes definují Kalifornii,“ uvedla kalifornská mléčná rada. Podobně jako u původní kampaně je i nyní středobodem putovní fotoateliér cestující po celé Kalifornii od San Diega až po Sacramento. Všude tam, kde se zastaví, si kolemjdoucí mohou nechat zhotovit portrét s mléčným knírkem a obdržet vlastní tištěný plakát. Během aktuálního turné Got Milk? vzniklo již téměř 12 000 fotografií a dosud se vytisklo a lidem doručilo více než 1 000 plakátů. Na rozdíl od typického marketingového přístupu vedlo turné k tomu, že si lidé plakáty zarámovali a vystavili doma. Nová kampaň Got Milk? však zahrnuje i tradičnější prvky propagace. Po celém státě probíhá série outdoorových instalací včetně billboardů, plakátů a CLV. Kampaň zahrnuje také speciální webovou stránku k 30. výročí a sérii reklam na Instagramu. Jedna z raných reklam kampaně Got Milk? z roku 1996.", "images": 3, "disc": 2, "tags": ["mléko", "reklamní kampaň", "reklama", "rada", "Spojené státy americké", "Kalifornie"]}
{"title": "Dostihy a sázky jsou přežitek, myslí si nadšenec. V Budějovicích otevřel hernu", "time": "2025-09-14T08:07:00+02:00", "content": " První hru si koupil před deseti lety. Byla to živá karetní fantasy Arkham Horror. Tehdy ho ani nenapadlo, že by někdy v tomto oboru podnikal. Zkoušet nejrůznější hry, to 33letého Pavla Petra bavilo. Až před pár roky však začal přemýšlet, že by svoji vášeň mohl posunout na vyšší úroveň. „Před třemi lety jsem si založil e-shop. Stránky jsem si dělal sám, vzalo mi to hodně času, bylo tam hodně chyb. První půlrok byl těžký, moc objednávek nechodilo. Ale vytrval jsem, učil se a začal přemýšlet, že bych si rád zřídil nějaký prostor,“ popisuje. K tomu se povedlo udělat první krok minulý rok, kdy českobudějovická radnice hledala nového nájemce prostoru bývalé restaurace na rohu ulic Nová a Na Sadech v širším centru. Byla to spíš klasická hospoda podepsaná roky fungování. „Musela se změnit řada věcí. Vytahaly se odtud tuny materiálu, hodně se bouralo. Oproti plánům se opravy trochu protáhly, ale to nevadí. Od 8. srpna fungujeme, ještě toho mám v hlavě hodně na vylepšení, ale pro začátek to stačí,“ ujišťuje. Petr láká hráče i na čítárnu nebo herní koutek. Petr uvažuje o plakátech, grafikách nebo malbách na zeď, aby byl prostor ještě autentičtější. Vylepšit chce také ještě čítárnu. Už nyní však příchozí mohou vybírat v koutku s literaturou a gamebooky. Největší místnost představuje širokou nabídku nejrůznějších deskových her. „Chceme, aby si tam vybrali všichni – od malých dětí až po ultimátní hráče, kteří u nich tráví stovky hodin. Jsou tam i třeba klasiky jako Carcassone nebo Catan. Ale Dostihy a sázky nebo Člověče, nezlob se tam nenajdete. Podle mě je to už trochu přežitek a snažíme se ukázat i další stránky her,“ myslí si. Místo toho si můžete zkusit hry na hrdiny a nebo něco na Playstationu 5. „Máme tady hry pro děti, ale i různé střílečky nebo něco pro dospělé. Nedávno vyšla nová Mafie, i tu si u nás můžete zahrát,“ potvrzuje. Do budoucna Petr plánuje ve své herně pořádat turnaje v různých hrách nebo další akce. Novinkou v dohledné době bude také streamovací zóna. „Máme připravený stůl i kamery, které by snímaly hraní. Chceme se držet konceptu, který už na YouTube máme. Nechci to úplně prozrazovat, ale rádi bychom ukazovali novinky ze světa her,“ oznamuje. V dnešní moderní a digitální době se může zdát, že kamenná prodejna s hrami je tak trochu krokem proti proudu. „Je a není. E-shop je dominantní a pohodlí objednávky z domova těžko nahradíte. Ale na e-shopu si hru nevyzkoušíte a nepotkáte komunitu hráčů, kde spolu sdílíte zážitky a zkušenosti. Navíc je tam rivalita, špičkování. Sám jsem to zažil, že jako mladší jsem hrál spíš online a teď mě to táhne osobně do komunity hráčů,“ srovnává. To všechno v součtu tvoří silnou komunitu hráčů a Petr věří, že díky ní se může se svou hernou uživit. „Hlavní je, že mě to baví. A zároveň vidím poměrně velkou díru na trhu. Jsou tu některé prodejny s hrami, ale přímo speciálka chybí. Trošku riskantní to je, jako každý podnikatelský záměr. Ale věřím, že se nám bude dařit,“ naznačuje Petr, který buduje vlastní značku Cech hráčů. „Dlouho jsem bojoval s vyhledávači, které si to pletly s fotbalovým brankářem Petrem Čechem. Ale už nás znají,“ směje se. Petr zpravidla mluví v množném čísle, co se týče fungování a starání se o hernu. Počítá do týmu partu kamarádů, kteří mu pomáhají. Manželka se stará o marketing a při mateřské dovolené plní obsahem sociální sítě. Na otevření druhý srpnový víkend dorazilo na 150 lidí a úspěšný trend pokračuje. Zatím je otevřeno denně ve všedních dnech, víkendy jsou po domluvě. „Určitě to není finální otevírací doba. Budeme to ladit,“ zdůrazňuje. Nyní už bývalý zástupce obchodního manažera ve dvou firmách se naplno věnuje svému novému zaměření. Petr věří, že „gamingový průmysl“ má v dnešní době velký potenciál. „Gaming dnes výrazně převyšuje například i filmový průmysl. Rozdíl může být třeba až o polovinu, a to mám na mysli jen hry na konzole. Nepočítám merchandising, komiksy nebo figurky,“ uvádí. Zlom podle něj nastal v době covidu. „Lidé neměli co dělat. Byli doma, hráli hry. A nemuseli kupovat ty za tisíce, zabavily je i ty za tři stovky. Zájem je pořád velký,“ podotýká.", "images": 3, "disc": 6, "tags": ["Jihočeský kraj", "herna", "Pavel Petr", "Zprávy z Českých Budějovic a okolí", "komunita"]}
{"title": "Povodňový zloděj ignoroval podmínku. Po dalších krádežích už sedí ve vězení", "time": "2025-09-14T07:07:00+02:00", "content": " Byl to loni zřejmě první případ povodňového rabování. A jeden z nejznámějších. Když velkou část ulic a domů Bohumína zaplavila velké voda z řeky Odry, tak kdo mohl, tak se rychle uchýlil někam do bezpečí. Ne tak Rudolf Baudyš. V noci se hodiny procházel městem a hledal, co ukrást. U soudu pak sice tvrdil, že také utíkal před záplavami, ale současně stihl ze společných prostor ukrást tři jízdní kola. Nejprve jedno, pak se vrátil pro další dvě. Znalec lup ocenil na 52 tisíc korun. Baudyš však kola prodal za deset tisíc. „Byl jsem na sociálních dávkách, peníze jsem nutně potřeboval,“ vysvětloval Baudyš v soudní síni. Bohumínští policisté ho dopadli, když opět obcházel zatopené domy a hledal, co by bylo nelegálně k mání. Za krádež a legalizaci z trestné činnosti je za normálního stavu uzákoněn trest maximálně dva roky vězení, jenže při vyhlášeném stavu nebezpečí mu hrozil výrazně vyšší trest, trestní sazba se pohybuje v rozmezí dvou až osmi let. Baudyš nakonec dostal trest vězení na dva roky a  čtyři měsíce, ale podmíněně odložen na zkušební dobu tří let. Jenže zpytování svědomí projevené na soudu mu příliš dlouho nevydrželo. Už za dvanáct dnů od vyhlášení rozsudku Baudyš opět v Bohumíně ve sklepě jednoho panelového domu vypáčil petlici u sklepní kóje a ukradl televizor a pracovní nářadí. Na zlodějskou výpravu vyrazil i v květnu a v červnu, kdy opět kradl ve sklepích paneláků, ale i v rodinném domě připraveném na rekonstrukci a v areálu stavební firmy. A opět zaměstnával karvinský soud. Ten mu nejprve udělil stovky hodin obecně prospěšných prací, ale pak už došlo na vězení. Za krádeže byl odsouzen na šest a deset měsíců. „V návaznosti nakonec rozhodl soud, že odsouzený Rudolf Baudyš vykoná původně podmíněně odložený trest odnětí svobody v trvání dvou let a čtyř měsíců, neboť porušil podmínku vedení řádného života ve zkušební době podmíněného odsouzení tím, že spáchal a byl opětovně odsouzen pro další trestnou činnost,“ informoval mluvčí Okresního soudu v Karviné Jan Martikán. Uvedl, že Rudolf Baudyš už nastoupil do vězení. „Tam bude postupně vykonávat tresty odnětí svobody v trvání deset měsíců, dva roky a čtyři měsíce a šest měsíců,“ připojil mluvčí soudu fakt, že celkem by tak Baudyš měl strávit za mřížemi tři roky a osm měsíců.", "images": 5, "disc": 96, "tags": ["Povodně 2024", "Zprávy z Karviné a okolí", "Moravskoslezský kraj", "Věznice", "krádež", "Bohumín"]}
{"title": "FBI pálila pervitin v kafilérii, čtrnáct zaměstnanců útulku se nadýchalo dýmu", "time": "2025-09-14T07:00:00+02:00", "content": " V sobotu o tom na svých internetových stránkách informovala televize CBS News. Zvířata žijící v útulku, 75 psů a koček, bylo nutné evakuovat. FBI v objektu, kde se nachází útulek, spálila asi 900 gramů zabaveného metamfetaminu v zařízení patřícím městu, které je běžně využívané jako kafilérie při likvidaci těl uhynulých zvířat. Dým se ovšem dostal špatným směrem. Když zahalil část, kde se nachází útulek, domnívala se jeho vedoucí Triniti Halversonová, že jde o následek likvidace kadávrů. Řekla, že o tom, že spalovací zařízení využívá i FBI, nevěděla. Halversonová uvedla, že ji silně bolela hlava a v krku, ostatní pracovníci útulku byli malátní, potili se kašlali. „Mejdan to nebyl,“ řekla vedoucí. Postižení se o tom, že se nadýchali dýmu ze spalovaného metamfetaminu, dozvěděli, když byli v nemocnici, informoval je o tom zástupce města. Většina z nich strávila několik hodin v hyperbarické komoře. O zvířata z útulku se postaral veterinář a pak byla umístěna do dočasných domovů. Jsou mezi nimi čtyři koťata, která jsou pod zvláštním dohledem, protože přebývala v uzavřené zakouřené místnosti. Útulek musí zůstat mimo provoz do doby, než se prokáže, že už není kontaminovaný. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 2, "disc": 6, "tags": ["Federální úřad pro vyšetřování (FBI)", "metamfetamin", "CBS News"]}
{"title": "Olomoučtí vědci objevili na Borneu další dva dosud neznámé druhy hvězdnatek", "time": "2025-09-14T06:57:00+02:00", "content": " „Druh Thismia velaris jsme objevili vlastně šťastnou náhodou. Do přírodní rezervace Semenggoh v malajsijském Sarawaku jsme jeli ověřit výskyt jiného druhu, který tam zdokumentovala kolegyně z místní vládní organizace pro ochranu přírody. Kromě potvrzení jejího nálezu jsme ale několik desítek metrů od původní rostliny našli úplně nový druh,“ uvedl Martin Dančák z katedry ekologie a životního prostředí UP. Podle něj se podařilo druh později doložit i na dalším místě – v národním parku Bako. Pomohly k tomu fotografie zveřejněné na internetu. Jméno Thismia velaris vychází z latinského „velum“, tedy závoj, odkazujícího na unikátní tenoučký přívěsek visící z tyčinky uvnitř květu. Rostlina se vyskytuje v zachovalých nížinných lesích rezervace Semenggoh, proslulé především rehabilitačním centrem pro orangutany. „První tým našel jen dva exempláře, při další expedici kolegové napočítali už více než deset rostlin. Zatím máme potvrzený výskyt jen na dvou lokalitách, naše dosavadní zkušenosti ale naznačují, že druh se vyskytuje častěji a pravděpodobně i na rozsáhlejším území. Klíčem je cílené hledání ve správný čas a na vhodných místech,“ doplnil Michal Sochor z Národního centra zemědělského a potravinářského výzkumu. Druhý nově popsaný druh Thismia dasyantha vědci objevili v pohoří Bukit Kana, taktéž ve státě Sarawak. „Někteří jedinci mají na povrchu květu nápadné bradavičnaté výrůstky, které připomínají vlasy. Odtud pochází i jméno druhu. Dasyantha totiž znamená ‚vlasatokvětá‘. Další zvláštností je tvar květu, který je dutý jako u všech ostatních hvězdnatek, ale je otevřený jen malým otvorem, připomínajícím stylizovanou květinu,“ popsal Dančák. Expedice přitom původně pátrala po jiné vzácné hvězdnatce Thismia bifida, která byla z pohoří popsána. „O existenci nově objeveného druhu jsme neměli žádné indicie. O to větší překvapení bylo, že se nám jej podařilo najít ve velmi narušené krajině, která z velké části tuto oblast pokrývá,“ podotkl Michal Hroneš z katedry botaniky UP. Objev obou druhů podle vědců ukazuje, že i v relativně dobře prozkoumaných oblastech Bornea stále čekají na své odhalení rostliny, které se nevyskytují nikde jinde na světě. Tým z Olomouce spolu s malajsijskými kolegy zkoumá místní flóru více než deset let a nové druhy hvězdnatek objevují téměř při každé expedici. Celkem už popsali patnáct druhů hvězdnatek a šest dalších druhů rostlin jiných rodů. Výzkum probíhá v rámci projektu „Objevování nových druhů – opravdu nás to nezajímá? Rod Thismia (Thismiaceae) na Borneu a Sumatře“ financovaného Grantovou agenturou České republiky.", "images": 1, "disc": 3, "tags": ["Zprávy z Olomouce a okolí", "Olomoucký kraj", "Univerzita Palackého v Olomouci", "Borneo", "květ", "Sarawak", "Výzkumný ústav rostlinné výroby"]}
{"title": "Volby, jaké svět neviděl. Jak se volilo na Moravě a ve Slezsku po povodních 2024", "time": "2025-09-14T05:00:00+02:00", "content": " Povodně začaly v pátek 13. září 2024 a vrcholily v následujících dnech. Hned o týden později, v pátek a v sobotu 20. a 21. září, se měly konat volby do krajských zastupitelstev a také do třetiny Senátu. Jenže v lokalitách postižených velkou vodou na to tehdy nikdo neměl ani pomyšlení. „Ať se na mě zlobí, kdo chce, ať mě klidně zavřou, tohle není normální,“ uvedla tehdy starostka Kobylé nad Vidnavou na Jesenicku Miroslava Rybáriková a přesně tak vyjádřila to, co se honilo hlavou lidem v zaplavených oblastech. Povodně se prohnaly zejména Moravskoslezským a Olomouckým krajem a i když po několika dnech voda opadla, místním často zbyly jen oči pro pláč. Napůl stržené a podmáčené domy, utržené silnice, popadané stromy a zničený mobiliář, a hlavně všudypřítomné bahno a puch z nejhůř zatopených objektů, takové kulisy připravil přírodní živel volbám 2024 v nejednom městě a obci. Zátor v okrese Bruntál Široká Niva u Bruntálu Písečná a řeka Bělá Česká Ves u Jeseníku Na volby tam neměl náladu asi nikdo. Lidé řešili hlavně to, kde složit hlavu a jak udělat z mokrých a špinavých domů zase místo k životu. Ve Velké Kraši voda strhla mosty a lávky a de facto tak obec rozdělila na dvě části. Starosta Jiří Vodička upozornil, že jestli most nevyřeší rychle armáda, lidé z půlky obce se do volební místnosti ani nedostanou. „Kdyby to tady někdo viděl, tak pochopí, že občané mají úplně jiné starosti než pořádání anebo konání nějakých voleb,“ povzdechl si. Opavský primátor Tomáš Navrátil marně žádal dopisem vládu o odklad voleb. Premiér Petr Fiala ale vysvětlil, že k tomu by musel být vyhlášen nouzový stav pro celé Česko a poslanci i senátoři by museli schválit ve zrychleném režimu zákon o odkladu voleb. „Měli bychom na to dva a půl dne, něco takového je stěží představitelného,“ řekl tehdy premiér. Místo odkladu, který by se nestihl, se tedy musely stihnout volby. A jak to dopadlo? V některých obcích neměli vůbec kapacitu na uspořádání voleb. Museli pomoci hasiči: přijeli, rozložili stan, velitelské stanoviště, zajistili vodu a zázemí pro komise. V hasičském kontejneru volili třeba v České Vsi na Jesenicku. V Široké Nivě na Bruntálsku jim hasiči půjčili stan, ale nešla tam elektřina. Po dobu voleb ji zajišťoval benzinový agregát. „Vůbec na nějaké volby nemám myšlenky. Jindy chodíme hlasovat pravidelně, ale teď máme důležitější starosti,“ řekla redakci iDNES.cz jedna z místních žen. „Vy byste se chystala k volbám, kdybyste byla narychlo evakuovaná a po návratu měla vyplavený a zničený dům plný bláta?“ měl pro to pochopení starosta Široké Nivy Tomáš Spáčil. Někteří ale přece jen dorazili. A účast? V zasažených obcích nevalná. Nejmíň lidí, pod 9 procent, přišlo k urnám ve zničeném Zátoře na Bruntálsku. Podívejte se, jak vypadaly volby v Široké Nivě: ", "images": 5, "disc": 0, "tags": ["Záplavy (povodně)", "Slezsko", "Široká Niva", "okres Jeseník"]}
{"title": "Rok od povodní: rány se nehojí. Obnova obcí je pomalá, zoufají si lidé na Jesenicku", "time": "2025-09-14T00:00:00+02:00", "content": " Uprostřed vesničky Kobylá nad Vidnavkou na Jesenicku, kterou před rokem zpustošila blesková povodeň, přeběhne po mostě přes říčku starší muž. Most je poničen povodní jako další lávky a je na něj zákaz vstupu. To ale místní příliš neřeší – už mají dost toho, jak jdou pomalu opravy po záplavách kvůli byrokracii. Stopy po katastrofě jsou vidět všude: silnice jsou mnohde opravené jen provizorně, děti se učí a ještě rok budou v kontejnerových školách, koryta řek a zejména menší přítoky jsou plné nánosů, štěrku či bláta a při každém sebemenším dešti se lidé bojí, že se říčky znovu vylijí z břehů. Někteří lidé se z domů, které voda strhla úplně nebo poškodila tak, že musely být zdemolovány, odstěhovali. Připojte se ještě dnes a získejte:", "images": 5, "disc": 18, "tags": ["Jeseníky", "náhrada škody", "povodeň", "Vláda", "Voda", "Zpravodajství", "Záplavy (povodně)", "okres Jeseník"]}
{"title": "Když neodpočívám, emoce se krotí špatně, přiznává Terezie Tománková", "time": "2025-09-14T00:00:00+02:00", "content": " Prázdniny i léto jsou za námi, zažila jste v tomto období něco neobvyklého?Zažila jsem klid. To je u mě po většinu roku neobvyklé. Zažila jsem pár dní, kdy jsem vůbec nic nemusela, jen mohla. Zažila jsem mnoho dnů s rodinou. S dcerou, maminkou, sestrou, malými neteřemi. Uvařila jsem hodně dobrých marmelád z ovoce ze zahrady. A strávila krásné dny na nizozemském ostrově Texel. Bylo tam nádherně. Dny byly plné slunce, dlouhé, slunce zapadalo v půl jedenácté. Hodně jsme jezdili na kole. A viděli třeba velkou kolonii tuleňů na volném moři. Vznikl i nějaký nový obraz?Vznikl. Jsou na něm medúzy. Kolem Texelu jich bylo plno. Jsou nádherné. Vaše profese je hodně náročná, jak se vám daří pracovat s emocemi?Práce s emocemi je u mě téma samo pro sebe. A to nejen v návaznosti na práci. Jsem emotivní, citlivá; když neodpočívám, hlava mi jede na plno, emoce se krotí špatně. A pak je to hodně náročné pro všechny kolem mě. Jsem impulzivní. Ale pomáhá mi pohyb a fyzická práce. Váš pořad Partie se vysílá v neděli, v sobotu si děláte přípravu - kdy tedy máte „víkend“? A kde jste vzala čas na to napsat k tomu všemu knihu?Víkend mám v pondělí a úterý. Ale to už zároveň plánujeme další neděli. Muž je flexibilní, na víkendy si u nás nehrajeme. Dcera je dospělá, snažím se jí to ale vynahradit jinak. Teď měla dlouhé prázdniny, nastupuje na univerzitu až na konci září, tak jsme měly na sebe čas. A kniha? Ta vznikla nějak mezi tím vším. Bylo to tak odlišné od mé práce, běžných aktivit, že to byl i dílem odpočinek. Jaké jsou vaše pocity bezprostředně poté, kdy nedělní Partie skončí, kamera se vypne a je po všem?Jsem vyšťavená. Moje pozornost vyčerpaná. Většinou jsem nespokojená, hlavou mi běží momenty a situace, které kriticky hodnotím sama k sobě. Znáte to, říkáte si, co jste mohli udělat lépe, jinak. Je to ale k ničemu. Po cestě domů se většinou uklidním, dostanu trochu odstup a pak se už snažím odpočívat. Prý používáte stále stejnou tužku, je to váš televizní rituál?Tužku vzal čas. Digitalizovala jsem a donutil mě k tomu Evropský parlament. Vysíláme tam každý měsíc velkou politickou debatu. Vytisknout ale pár papírů v této instituci byl vždycky nečekaně velký problém, moje kolegyně Lucie to nenáviděla a já taky. Nepřeháním. Tak jsem si po jednom takovém bruselském vysílání jela rovnou z letiště koupit tablet s tužkou. Rituálů mám ale spoustu, zvlášť před velkými debatami, na kterých hodně záleží. A nejedu v nich sama. Každý v tom týmu má něco, a ostatní to respektují. Váš razantní vstup do hádky mezi dvěma hosty Partie se stal hitem YouTube, má statisíce shlédnutí. Jak dalece vás a vaši práci ovlivňují sociální sítě?Negativně. Lidé mi na nich nadávají, vylévají si své frustrace. Politika je polarizující a sociální sítě to jen zesilují. Navíc máme za sebou roky s pandemií, válkou, inflací, problémy s energiemi. Na sociálních sítích se odehrává část hybridní války. Musíte mít obrovský přehled nejen o aktuálním politickém dění, ale znalosti z různých oborů obecně – jak se vzděláváte?Hodně čtu, zajímám se o všechno. Jsem ale klasický „news junkie“, tak mi to nevadí. Mám takové pravidlo: dobrý moderátor by měl vědět aspoň něco úplně o všem. Když se řekne jméno, pojem, událost, měl by se chytit. A toho se snažím držet. Ale vzdělávám se i klasicky. Stále se snažím učit jazyky a vloni jsem nastoupila na univerzitu CEVRO, kde studuji politologii. Ráda se učím. Blíží se volby a vy budete jednou z jejich hlavních moderátorských tváří FTV Prima. Co pro vás toto období znamená?Vrcholné období mé práce. Dostala jsem příležitost znovu po čtyřech letech moderovat a být u přípravy hlavních předvolebních debat. Jednu mám za sebou, velkou v Bruselu. A čekají mě další: velká debata s mladými politiky, to je u nás novinka, moc se těším, superdebata s lídry a dva velké duely s kandidáty na premiéra těsně před volbami. Jak se chystám? Chystám se vlastně celou dobu, celé ty roky. Díky pravidelné přípravě a moderování Partie a dalších velkých debat sleduji politiku zblízka a hodně, znám politiky, jejich cíle, aktuální naladění i strategie. To je nejlepší příprava. Bez toho bych do tak náročné věci, jakou jsou předvolební vyhrocené velké debaty, nešla. Nikdy. Volby jste moderovala nesčetněkrát, jak sama sebe vnímáte v běhu času?Jako ženu na cestě, která se měnila. Cesta i žena. Začínala jsem jako reportérka, první sněmovní volby jsem trávila ve volební štábu ODS. Strana pod vedením Václava Klause skončila druhá, byl tam velký smutek a mě čekal nelehký rozhovor s předsedou poražené strany. To byla moje první zkušenost. Ani jsem si netroufala pomyslet, že by mohlo být něco víc. Pak ale přišly další štáby, já jsem byla tam, nebo už jako moderátorka živě ve zpravodajském studiu. A v roce 2021 jsem dostala příležitost dělat velké předvolební debaty. Cesta. Pro mě moc pěkná. Terezie Tománková s hosty v pořadu Partie Zastavují vás lidé na ulici, komentují nějak vaše počínání na televizní obrazovce?Ano, a je to příjemné, milé. Opak sociálních sítí. Chtějí si povídat o normálních věcech, ujistit se, že jejich problémy a starosti jsou normální. Nebo se jen ptají, jaké je to být s politiky v debatě, jací jsou. A teď chtějí vědět, jak dopadnou volby. Tam ale všechny zklamu. To nevím. To teď neví nikdo. Kdysi jste si prý sepsala svá přání - když se za nimi ohlédnete, co ještě zbývá nesplněné?Hodně jich zbývá. Je to také taková cesta. Některá přání se teď ještě ani plnit nemohou, chce to čas. V tom seznamu je také hodně cestovatelských přání, tam je brzdou moje časová vytíženost a do jisté míry i typ práce. To se ale časem také změní. Ale jedno z přání se začíná plnit teď. Moc jsem si přála, aby moje dcera měla jednoho dne práci, která ji bude bavit a naplňovat. Odmalinka chtěla být lékařkou, a právě teď začíná studovat medicínu na vysněné lékařské fakultě.", "images": 4, "disc": 15, "tags": ["emoce", "Terezie Tománková", "sociální síť", "Texel"]}
{"title": "Podzim mění zájem cestovatelů. Odklánějí se od moře a touží po exotice", "time": "2025-09-14T00:00:00+02:00", "content": " Letošní podzim mezi cestovateli dominuje exotika, což je prakticky každoroční tradice. „Přes léto se dá cestovat do spousty levných koupacích destinací v Evropě, není tak důvod připlácet si za dražší letenky do exotiky,“ říká Jan Pavelka, zakladatel společnosti Honzovy letenky. Nabídka letů do exotiky je také s příchodem podzimu mnohem pestřejší. „Nárůst poptávky po letenkách do exotiky je patrný každý rok už od srpna. Stejně tak se zvyšuje poptávka po letenkách do evropských metropolí,“ dodává Pavelka. Letos je však zájem ještě vyšší. Podle portálu Letuška.cz stouply proti loňskému podzimu prodeje dálkových letů o deset procent. „Češi si osvojili zvyk cestovat častěji během roku, a to i na kratší pobyty. Na podzim proto roste poptávka po exotických destinacích,“ říká Jiří Spolek, travel consultant ve společnosti Zaleť si. Nárůstu také přispívají dobrá spojení, kdy se Češi vyhnou zdlouhavým opakovaným přestupům. Oproti loňsku jsou příznivější i ceny, které se kvůli konkurenci nevyšplhaly příliš vysoko. Tradičně silným obdobím jsou pak podzimní prázdniny v posledním říjnovém týdnu, kdy se lety do teplých destinací velmi rychle vyprodávají. Největší zájem je letos především o Asii, zejména o Thajsko, Vietnam a Japonsko. Důvodem, proč se do zmíněných zemí jezdí hlavně na podzim, je počasí. „Například Indonésie má ideální podmínky už v létě, zatímco do Thajska míří většina turistů až koncem října, kdy končí období dešťů,“ vysvětluje Jiří Spolek. Japonsko pak ze všech exotických destinací „frčelo“ nejvíce. „Je to díky celkovému japonskému boomu a také světové výstavě Expo v Ósace, která vrcholí letos v říjnu,“ dodává Spolek. A protože v některých exotických zemích je počasí snesitelné až koncem října, preferují Češi zkraje podzimu kratší cesty po Evropě. „Tam si stále mohou užít příjemné klima a menší davy turistů,“ myslí si Jiří Spolek. Později, s příchodem listopadu, se pak trendy opět mění. „S příchodem listopadu roste zájem o vzdálenější destinace, kde je jistota stabilně teplého počasí – typicky Omán nebo Dubaj,“ dodává Spolek. Za vyšší zájem obecně může i dostupnost leteckých dopravců, kteří z pražského letiště operují. Mezi ty velké patří například Korean Air, Emirates, Qatar Airways a Hainan Airlines. „Právě tito dopravci nabízejí dálkové lety do exotických destinací, které jsou v letošní podzimní sezoně absolutní jedničkou. Navíc nárůst cen letenek ve vyšších třídách se zastavil. Zážitkové cestování v sedadlech nejlepších dopravců světa je proto opět dostupnější širší veřejnosti a zájem o tato sedadla roste,“ popisuje Josef Trejbal, ředitel portálu Letuška.cz. Naopak zájem o Ameriku poklesl „Přímé lety do Ameriky, o které byl v minulosti velký zájem, se nyní zcela naplní jen zřídka. Jistý pozitivní trend vidíme na turistických linkách do New Yorku,“ říká Trejbal. Nabídka letů do USA se od pandemie zvyšovala každým rokem. Letos však už pravděpodobně narazila na strop. „To může souviset i s nějakou politickou averzí. Proto poslední dobou zaznamenáváme poměrně svižný pokles cen letenek od USA,“ přiznává Jan Pavelka. Paradoxně jsou tak na letech do USA letos finančně výrazně dostupnější i vyšší cestovatelské třídy. „Na trhy s vyššími cestovními třídami vstupují i dříve vyloženě levnější dopravci, proto se konkurence zvyšuje a tím pádem se objevují i zajímavější ceny v těchto třídách,“ myslí si Jan Pavelka. Nejvýhodnější letenku pak cestovatelé obecně seženou v úterý a ve středu, které jsou statisticky nejlevnější. Důvodem je statisticky nižší poptávka, kdy se ti, kteří jedou jen na pár dnů, snaží využít co nejvíce dnů z víkendu. „Rovněž má na začátek a konec pracovního týdne vliv vyšší poptávka za cestováním do práce, školy a podobně,“ dodává Pavelka. Naopak v pátky a soboty jsou pak letenky logicky nejdražší. „Pro dosažení nejlepší ceny je včasný nákup letenky. V průměru nejvýhodnější je koupit letenku na kratší trasy 38 dní před odletem, na delší trasy pak 50 až 101 dní před odletem,“ uzavírá Trejbal.", "images": 3, "disc": 5, "tags": ["cestovatel", "Spojené státy americké", "Podzim", "Josef Trejbal", "Japonsko"]}
{"title": "Měla malý stánek s bagetami na nádraží. Tam začal příběh sítě vyhlášených lahůdek", "time": "2025-09-14T00:00:00+02:00", "content": " Zkraje 90. let jsme byli konkurenti na pražském hlavním nádraží. Ale zatímco pro mě byl prodej smažených hranolků a nanuků v dávno zrušeném stánku dole před nádražím jen letním studentským přivýdělkem, ona o patro výš v roce 1991 položila bytelný základ úspěšného podnikání. Připojte se ještě dnes a získejte:", "images": 5, "disc": 25, "tags": ["jídlo", "Libeřské lahůdky", "osobní vlak", "Zpravodajství", "bageta", "Hlavní nádraží Praha", "rychlé občerstvení", "Podnikání"]}
{"title": "Lidský špunt. Vyfotil nápor běženců na bránu Evropy, pak dostal zásah slzákem", "time": "2025-09-14T00:00:00+02:00", "content": " K nekonečným rovinám jižně od města Szegéd se tehdy upíraly zraky celé Evropy, která po letech opět poznávala velké stěhování národů. Na Balkán v září 2015 autem vyrazil i Jan Zátorský, aby zachytil fenomén zmítající evropskou politikou a společností dodnes. Do Maďarska od začátku roku dorazilo už 170 000 uprchlíků a maďarští vojáci na hranicích spěšně dokončovali plot korunovaný žiletkovým drátem. Největší nápor se tvořil na hraničním přechodu Horgoš–Röszke, který byl slavnostně otevřen jen o devět let dříve a na jehož výstavbu přispěla deseti miliony eur Evropská unie. Zátorský krizi nejdříve dokumentoval na maďarské straně hranice: fotil tábory migrantů, jejich společné modlitby i další putování na sever. „Někteří mě dokonce přemlouvali, abych je vzal do auta a odvezl je do Německa nebo do Prahy. Nabízeli mi za to docela dost peněz, bylo vidět, že doma to asi byli zámožní lidé. Kdybych byl podnikavý, mohl jsem na tom docela vydělat,“ vzpomíná fotograf vydavatelství MAFRA. Nebyla to jeho první zkušenost s migrační krizí, už dříve fotil tábory migrantů u Ventimiglie. Byl tady jeden zásadní rozdíl: zatímco na italsko-francouzském pomezí se hromadili hlavně mladí muži ze subsaharské Afriky, balkánskou cestou mířili do Evropy uprchlíci z Blízkého východu. Povětšinou to byli Syřané, někdy celé rodiny. „Tvrdili, že utíkají před válkou. Samozřejmě, že správně by měli zůstat v první sousední zemi a tam požádat o azyl. Ale když Angela Merkelová vyhlásila, že je všechny vítá, tak pochopili, že jim bude v Německu lépe než v Turecku. To je docela pochopitelné,“ vysvětluje pětačtyřicetiletý fotograf. V polovině září se situace na přechodu Horgoš–Röszke dramaticky změnila. Maďarská bariéra byla hotová a na srbské straně se začali štosovat uprchlíci. Srbové situaci spíše jen stoicky přihlíželi. Dobře věděli, že jsou jen tranzitní zemí a destinací desetitisícových zástupů je Německo. Zátorský pochopil, že napětí může brzy vyeskalovat, a ve snaze pořídit co nejlepší záběry přejel na srbskou stranu. „Chtěl jsem být na straně uprchlíků, protože jsem věděl, že se tam začne něco dít. Oni tam pořád posedávali, nebylo extra moc fotit a hodně kolegů to už vzdalo a odjelo. Ale já jsem pořád čekal. Tušil jsem, že se nakonec o něco pokusí,“ vzpomíná. Trpělivost se vyplatila, 16. září tlakový hrnec nastřádaného napětí explodoval. Frustrovaní běženci se vrhli na hraniční plot, někteří se chopili klacků a kamenů, další zapálili pneumatiky. Podařilo se jim proniknout až za bariéru, Maďaři však nasadili slzný plyn a vodní děla a dav nakonec  zatlačili zpátky. Zranění utrpělo dvacet policistů a také dvě děti, které uprchlíci podle maďarských úřadů přehodili přes plot. Zátorský se tehdy ocitl v samém epicentru dění – uprostřed davu uprchlíků tlačících se asi pět metrů širokou mezerou v plotě v místě hraničního přechodu. Jenže Zátorský tlačenici nevyfotil ve chvíli, kdy se migranti hrnuli na území EU, ale když couvali zpět do Srbska, do bezpečí před maďarskými obušky a slzným plynem. „Oni se rozhodli, že se tam nějak všichni najednou prohrnou. Jenže Maďaři už na ně byli připravení. Policajti to tam zatarasili a chtěli na ně vlítnout. Oni se lekli a začali utíkat nazpátek. A protože to bylo úzké místo a byla to velká masa lidí, tak se to tam zašpuntovalo a lidi začali padat přes sebe,“ vypráví fotograf, který se tehdy sám ocitl uprostřed tlačenice. „Já byl taky v tom klubku, ale nějak jsem z něho vypadl. Otočil jsem se a vyfotil to. Pak tam začali střílet slzný plyn a to už mě docela omezilo – sice jsem pořád fotil, ale pořádně jsem neviděl, protože jsem také dostal zásah,“ vzpomíná. Nebyl sám. Když se pozorně zadíváte na jeho snímek, najdete blonďatého muže s fotoaparátem, který nekontrolovaně padá do masy těl pod sebou. Zátorského snímek byl o měsíc později v Czech Press Photo vyhlášen fotografií roku. Téma migrační krize tehdy prestižní soutěž zcela ovládlo, změť těl na hranicích Evropy však na porotce zapůsobila nejsilněji. Bylo v ní všechno: nezastavitelná touha dostat se do země zaslíbené (tedy  Německa), ale i násilí a rostoucí obavy části evropské veřejnosti z přílivu jiné civilizace. Snímek vynikl i svým estetickým přesahem. Mlýnice lidských těl a zoufalé výrazy na tvářích běženců mnohým připomněla obrazy dávných bitev či biblických výjevů. „Vítězný snímek migrantů chaoticky padajících přes sebe, ve snaze překonat maďarskou hranici, v sobě obsahuje nejen žurnalistickou informaci a symboliku současné uprchlické krize v Evropě, ale je zároveň i vizuálně silným obrazem připomínajícím apokalyptická malířská plátna velkých mistrů,“ uvedla porota. Zátorského snímek však také křísí vzpomínky na tehdejší vyhrocené debaty mezi „vítači“ a odpůrci migrace. Téma migrace už z evropské politiky nikdy nezmizelo. Německá solidarita se postupem času rozplynula, dědictví Angely Merkelové a jejího hesla „Wir schaffen das“ se zřekla i její domovská strana, kterou dnes v průzkumech stíhá protiimigrantská Alternativa pro Německo. Jan Zátorský tvrdí, že na migrační krizi neměl vyhraněný názor. Na maďarské hranici tehdy dělal jen svou práci. Během těch napjatých zářijových dní roku 2015 přesto s lidmi prchajícími před válkou částečně soucítil. „Ve Ventimiglii bylo od pohledu jasné, že z toho bude průšvih. Byli to samí chlapi, ekonomičtí migranti. Ale tady to vyloženě působilo jako útěk před válkou. Samozřejmě že i tady byla ekonomická motivace, ale když jsem se s nimi bavil, tak to často byli chytří lidé. A i když měli jiné náboženství, tak nám byli docela podobní. Byla to taková směs pocitů: na jednu stranu obavy, na druhou stranu chápete, že tam je válka.“ Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 10, "disc": 158, "tags": ["Maďarsko", "Migrace", "Slavné fotografie", "Srbsko", "Uprchlíci", "Jan Zátorský"]}
{"title": "Japonsko sužuje fenomén hikikomori. Rodiny tají, že se jich týká, líčí japanoložka", "time": "2025-09-14T00:00:00+02:00", "content": " Na světové výstavě Expo, která v Ósace potrvá do 13. října, představují Japonci pračku na lidi. Vyzkoušela jste ji?Kdybych tu možnost měla, určitě bych se tomu nebránila. Na Expu si zájemci takový zážitek opravdu mohou dopřát, ale jen když se předem registrují a ještě mají štěstí při losování, protože zájem je obrovský. Koupel ve vaně připomínající kokpit vesmírné lodi využívá mikroskopické bublinky a vysokotlaké trysky k čištění těla bez mýdla. Celý cyklus trvá asi 15 minut a výsledkem má být i duševní uvolnění. Zařízení by mělo v budoucnosti ulevit pečovatelům v domovech pro seniory, ale také pomoci klientům zachovat si pocit soukromí a soběstačnosti. Připojte se ještě dnes a získejte:", "images": 5, "disc": 32, "tags": ["Týdeník Téma", "Životní styl", "Japonsko", "rodina", "rituál", "světová výstava"]}
{"title": "Anonym znovu hrozí otrávením balené vody. Panika není na místě, uklidňuje policie", "time": "2025-09-13T17:03:00+02:00", "content": " „Situace se opakuje, obdrželi jsme další výhrůžku ricinem obsaženým v lahvích s vodou. Nadále ověřujeme relevanci hrozby, panika však jistě není na místě. Vhodná je ale ostražitost ze strany ostrahy obchodních center, kde by lahve měly být, dle pisatele, bez dalších podrobností umístěny,“ napsala policie. Po pachateli pátrá. Policisté pak v sobotu v noci zveřejnili na síti X příspěvek, ve kterém žádají veřejnost o pomoc při zjištění identity svědků, kteří se v ulici Vodní v Brně pohybovali v blízkosti tamních výdejních boxů zásilkových společností. Bližší podrobnosti policie nesdělila. V souvislosti s výhružnými emaily hrozícími otravou vody ricinem, žádáme veřejnost o pomoc při zjištění totožnosti svědků zachycených na přiložených fotografiích, kteří se v ulici Vodní v Brně pohybovali v blízkosti tamních výdejních boxů zásilkových společností.#policiepphttps://t.co/FrDw63nyLLhttps://t.co/iHIfgfKiWq Podle televizeCNN Prima Newspachatel v e-mailu, který má k dispozici, uvedl, že do některé z pražských prodejen dal dvě lahve s jedem ve vodě. Své konání odůvodnil tím, že nedostal peníze, které žádal v předchozím dopisu za to, aby jed do vody nedal. Podle médií požadoval 66 bitcoinů (zhruba 152 milionů korun). Ricin je přírodní jed, který se získává ze semen skočce obecného. Je extrémně jedovatý a smrtelná dávka pro člověka se pohybuje v řádu mikrogramů. O tomto případu policisté informovali v pondělí, podle nich neznámý pachatel vyhrožoval, že otráví pitnou vodu v ČR. Stejně jako v sobotu také uvedli, že zjišťují, do jaké míry jde o pokus vyvolat paniku a do jaké míry je to jen snaha zaměstnat Integrovaný záchranný systém. „V případě jakéhokoliv ohrožení bychom samozřejmě veřejnost proaktivně varovali a přijali nezbytná opatření,“ uvedl v pondělí mluvčí policejního prezidia Ondřej Moravčík. Totéž konstatovali policisté i dnes na síti X. Podle dřívějších informací serverůKrimi-Plzeňneznámý muž v prvním oznámení také hrozil otravou ricinem a údajně prohlásil, že otráví pitnou vodu určenou k prodeji v obchodech a k podávání v restauracích. Oblast, kde by jed chtěl rozšířit, nespecifikoval. Moravčík CNN Prima News řekl, že policisté na místě, které pachatel v dopisu označil, skutečně našli lahev s vodou a poslali ji na rozbor. „Na výsledky expertizy stále čekáme. Zjišťujeme, jestli je to nebezpečné, nebo ne,“ uvedl mluvčí. V nedávné minulosti vyměřily soudy pětiletý trest recidivistovi Marku Vadelovi, který v srpnu 2020 hrozil z vězení otrávením pitné vody v českých městech. Muž, který si odpykával trest v plzeňské věznici, napsal a rozeslal několik dopisů na ministerstvo spravedlnosti, na kriminální policii a médiím. V dopise ministerstvu požadoval propuštění některých vězňů z věznic, víc než deset milionů korun a automobil. V opačném případě hrozil otrávením pitné vody v šesti blíže neurčených městech. Snažil se vyvolat dojem, že dopisy psal člen islámské teroristické skupiny, a přiznal, že se inspiroval kriminálním seriálem Kobra 11. Soudy nenašly pro Vadelovo jednání žádnou polehčující okolnost.", "images": 2, "disc": 19, "tags": ["policie", "jed", "pitná voda", "X (dříve Twitter)", "Česká republika"]}
{"title": "Víkend bude na východě země ve znamení vydatných dešťů. Hrozí i silné bouřky", "time": "2025-09-13T11:44:00+02:00", "content": " V sobotu očekávají meteorologové zataženou až oblačnou oblohu na většině území, od jihozápadu by pak měli přibývat deště. Vydatnější srážky by měli během dne být na východní části území, ojediněle se objeví i bouřky. Podobná situace by měla být i v noci ze soboty na neděli. V neděli dopoledne se ojedinělé silné bouřky mohou vyskytnout na východě Moravy a Slezska. „V kombinaci bouřek a deště může spadnout celkově i přes 50 mm srážek. V závislosti na intenzitě a rozložení srážek může v zasažených povodích docházet i k překročení 1. SPA,“ uvedli ve výstraze meteorologové. Jejich upozornění platí konkrétně pro východní část Jihočeského a Pardubického kraje a Vysočinu, také pro celou Moravu a Slezsko. Podle nich může přívalový déšť v uvedených regionech zatopit níže položená místa a rozvodnit malé toky. Voda z břehů by se však vylévat neměla. Nejvyšší teploty se v sobotu vyšplhají až na 23 °C. Neděle zůstane chladnější s maximy mezi 16 až 21 °C. Aktuální radarový snímek srážek nad Českou republikou. Více naPocasi.iDNES.cz", "images": 2, "disc": 1, "tags": ["Bouřka", "Slezsko", "Česká republika", "Aktuální počasí a jeho předpověď"]}
{"title": "Prezidenti mě tu nemají rádi, říká český byznysman v Kyjevě. Armádě dává miliony", "time": "2025-09-13T20:00:00+02:00", "content": " Ruské dronové a raketové útoky jsou čím dál větší. Minulou neděli na Ukrajinu letělo více než osm set dronů, v Kyjevě raketa zasáhla i budovu vlády. Jaká je v hlavním městě atmosféra?Lidi si zvykli. Na začátku to bylo horší, to přilétalo víc raket. Nejhorší byl přelom roku 2022 a 2023, kdy byly blackouty a někteří naši zaměstnanci neměli doma třeba pět dní elektřinu. To mimo jiné znamenalo, že nefungovala kanalizace, a to už je problematické. V jednom našem byznys centru jsme proto přebudovali jedno patro jako ubytování pro naše zaměstnance. Dnes je raket méně, ale zase je výrazně víc dronů a útočí skoro bez přestávek. Budí mě to každou druhou noc, každé dva týdny si útoky v Kyjevě vyžádají smrt spousty lidí. Připojte se ještě dnes a získejte:", "images": 5, "disc": 18, "tags": ["Válka na Ukrajině", "Zpravodajství", "Ukrajina", "Kyjev"]}
{"title": "Z Nuslí zmizela malba dívky pod ukrajinskou vlajkou. Nahradila ji nová fasáda", "time": "2025-09-13T19:56:00+02:00", "content": " „Bohužel musím oznámit, že mural s ukrajinskou dívkou pod vlajkou zmizel,“ napsal na sociální síti Instagram autor, který vystupuje pod přezdívkouChemis. Streetartový malíř původem z Kazachstánu uvedl, že v každém případě, kdy maloval na soukromé stěny, vždy si vyžádal povolení od obyvatelů či majitelů. Nebylo tomu jinak ani v případu domu v pražských Nuslích. Malíř od začátku věděl, že fasáda domu se jednou bude rekonstruovat. „A protože v té době nebylo k dispozici žádné lepší místo a jednání s městem o jiné zdi, kterou jsem měl na mysli, zkrachovala, rozhodl jsem se oslovit sdružení majitelů bytů v této budově. Po několika dnech souhlasili a vyjádřili podporu ukrajinskému tématu,“ uvedl. Okamžik renovace fasády nastal a spoustě lidem, nejen kolemjdoucím, to drásá srdce. „V tuhle chvíli mě fyzicky začalo bolet srdce. Tuto malbu na Praze 4 jsem vnímala jako znamení solidarity a symbol toho, jak obyčejní Češi pomáhali těm, kteří odjížděli do neznáma, hledali bezpečí a právě tady ho našli,“ posteskla si na platforměXAnastasiia Sihnaievska, která založila česko-ukrajinskou iniciativu Hlas Ukrajiny. Malba se po rekonstrukci na fasádu budovy nevrátí, ani se ji autor nechystá replikovat. Podle něj totiž vznikla „v konkrétním okamžiku“ a věří, že jakákoli kopie jinde by „postrádala jeho kouzlo a atmosféru“. „Děkuji majitelům za příležitost ji vytvořit a vám všem za obrovskou podporu,“ vzkázal na závěr. Streetartová malba „Plačící Masaryk“ krášlí Šmeralovu ulici v Olomouci. (13. září 2025) Malíř je rovněž proslulý streetartovou malbou „Plačící Masaryk“, která krášlí Šmeralovu ulici v Olomouci. A vytvořil také řadu uznávaných maleb v zahraničí. Mezi jeho nejznámější nástěnné malby patří Malý doktor v Golanských výšinách, Donald Trump na Maltě a Rozzlobené děti ve Finsku.", "images": 2, "disc": 49, "tags": ["Zprávy z hlavního města Prahy", "fasáda", "Nusle", "Praha 4"]}
{"title": "Uvalte sankce na Rusko. Jinak plýtváte mým časem, urguje Trump NATO", "time": "2025-09-13T13:37:00+02:00", "content": " Prezident příspěvek opatřil úvodními slovy „dopis, který prezident Donald J. Trump zaslal všem členským zemím NATO a celému světu“. „Jsem připraven uvalit na Rusko významné sankce jakmile se všechny členské země NATO dohodnou a začnou postupovat stejně a jakmile všechny členské země NATO přestanou nakupovat ropu z Ruska,“ napsal Trump. A LETTER SENT BY PRESIDENT DONALD J. TRUMP TO ALL NATO NATIONS AND, THE WORLD: �I am ready to do major Sanctions on Russia when all NATO Nations have agreed, and started, to do the same thing, and when all NATO Nations STOP BUYING OIL FROM RUSSIA. As you know, NATO�S commitment to WIN has been far less than 100%, and the purchase of Russian Oil, by some, has been shocking! It greatly weakens your negotiating position, and bargaining power, over Russia. Anyway, I am ready to �go� when you are. Just say when? I believe that this, plus NATO, as a group, placing 50% to 100% TARIFFS ON CHINA, to be fully withdrawn after the WAR with Russia and Ukraine is ended, will also be of great help in ENDING this deadly, but RIDICULOUS, WAR. China has a strong control, and even grip, over Russia, and these powerful Tariffs will break that grip. This is not TRUMP�S WAR (it would never have  started if I was President!), it is Biden�s and Zelenskyy�s WAR. I am only here to help stop it, and save thousands of Russian and Ukrainian lives (7,118 lives lost last week, alone. CRAZY!). If NATO does as I say, the WAR will end quickly, and all of those lives will be saved! If not, you are just wasting my time, and the time, energy, and money of the United States. Thank you for your attention to this matter! DONALD J. TRUMP, PRESIDENT OF THE UNITED STATES OF AMERICA.� Tisková agentura Belga nicméně připomíná, že dosáhnout shody na ukončení nákupu ruské ropy bude uvnitř NATO obtížné. Turecko, významný člen NATO, je totiž jejím třetím největším dovozcem po Číně a Indii. Nadále závislé na ruské ropě jsou také další členské země NATO, konkrétně Slovensko a Maďarsko. Podle Trumpa Severoatlantická aliance nemá stoprocentní odhodlání vyhrát nad Ruskem. „Nákup ruské ropy některými zeměmi je šokující!“ prohlásil. „Výrazně to oslabuje vaši vyjednávací pozici a vyjednávací sílu vůči Rusku.“ Šéf Bílého domu uvádí, že pokud země NATO uvalí cla ve výši 50  až 100 procent na Čínu, povede to ke skončení války. „Čína má nad Ruskem silnou kontrolu, dokonce ji svírá, a tato mocná cla tuto nadvládu zlomí,“ zdůraznil. Čínský ministr zahraničí Wang I v reakci na Trumpa uvedl, že jeho země se neúčastní válek a ani je neplánuje. „Válkou nelze řešit problémy a sankce je pouze komplikují,“ citovala agentura Reuters ministra. Trumpova výzva k uvalení cel na Čínu přichází poté, co se před několika týdny na summitu v Pekingu sešli čínský prezident Si Ťin-pching, ruský prezident Vladimir Putin a indický prezident Naréndra Módí. Přestože Trumpova administrativa na Indii kvůli nákupu ruský ropy uvalila 25procentní clo, Čínu nijak nesankcionovala. „Je to válka bývalého prezidenta USA Joea Bidena a ukrajinského prezidenta Volodymyra Zelenského,“ poznamenal také Trump, aniž by zmínil ruskou hlavu státu Vladimira Putina, který konflikt před více než třemi a půl roky rozpoutal. „Pokud NATO udělá, co říkám, válka rychle skončí a všechny tyto životy budou zachráněny! Pokud ne, jen plýtváte mým časem a časem, energií a penězi Spojených států. Děkuji za vaši pozornost v této věci!,“ ukončil americký prezident svůj příspěvek. USA se domnívají, že indický a čínský nákup ruské ropy financuje ruskou válečnou mašinérii. Americké ministerstvo financí vyzývá EU, aby se uvalila na obě země významná cla. Americký ministr financí Scott Bessentuvedl, že dohoda mezi USA a EU na nových clech na země, které kupují ruskou ropu, by vedla ke zhroucení ruské ekonomiky. Evropská komise (EK) chce prosadit postupné zastavení dovozu ruského plynu a ropy do Evropské unie. Proti se ale staví Slovensko či Maďarsko. ", "images": 2, "disc": 370, "tags": ["Válka na Ukrajině", "NATO", "Donald Trump", "Rusko", "Ropa (nafta, zemní olej, černé zlato)", "sankce", "Čína", "Spojené státy americké"]}
{"title": "Polsko bylo kvůli ruským dronům v pohotovosti, stíhačky vzlétly i v Rumunsku", "time": "2025-09-13T17:44:00+02:00", "content": " „Vzhledem k hrozbě, kterou představují ruské drony operující nad Ukrajinou poblíž polských hranic, zahájily polské a spojenecké vzdušné síly preventivní operace v našem vzdušném prostoru,“ napsal odpoledne na síti X Tusk. Asi po dvou hodinách uvedl, že stav nouze byl zrušen. „Děkujeme všem, kteří se na operaci podíleli, a to jak ve vzduchu, tak na zemi. Zůstáváme ostražití,“ dodal polský premiér. O preventivní akci polských a spojeneckých bojových letounů informovala na síti X odpoledne také polská armáda. „Pro zajištění bezpečnosti našeho vzdušného prostoru aktivoval operační velitel polských ozbrojených sil všechny nezbytné postupy. V našem vzdušném prostoru operují polská a spojenecká letadla a pozemní systémy protivzdušné obrany a radarového průzkumu jsou na nejvyšším stupni pohotovosti,“ napsalo operační velitelství ozbrojených sil. Dodalo, že opatření mají preventivní charakter a jejich cílem je zajistit vzdušný prostor. Polsko, které je členským státem Severoatlantické aliance a Evropské unie, tento týden v noci na středu zaznamenalo 19 narušení svého vzdušného prostoru ruskými drony. Zatímco americký prezident Donald Trump incident s drony označil za možný omyl, představitelé Polska, ale také Německa, Evropské unie či Ukrajiny hovoří o ruském záměru a NATO reagovalo oznámením, že posiluje ochranu hranic svého východního křídla. Ruské ministerstvo obrany průnik dronů nepopřelo, tvrdí ale, že nešlo o úmysl, ani o útok. V sobotu také americký ministr zahraničí Marco Rubio podle agentury Reuters řekl, že zůstává nejasné, zda Rusko drony na polské území poslalo úmyslně. Vniknutí ruských dronů do polského vzdušného prostoru ale Rubio také označil za nepřijatelné. V sobotu také rumunské ministerstvo obrany oznámilo, že vyslalo do vzduchu dvě stíhačky F-16 a varovalo občany u města Tulcea na jihovýchodě země u ukrajinské hranice, aby se ukryli. Důvodem byl dron, který narušil vzdušný prostor země během ruského útoku na ukrajinskou infrastrukturu poblíž hranic. Stíhačky sledovaly dron, který ale neletěl nad obydlenými oblastmi, a nepředstavoval tak bezprostřední nebezpečí pro obyvatele. Rumunsko, které je rovněž členem EU i NATO, sdílí s Ukrajinou asi 650 km dlouhou hranici. Od začátku ruské invaze na Ukrajinu v únoru 2022 Rumunsko opakovaně zaznamenalo dopady úlomků ruských dronů na své území.", "images": 1, "disc": 80, "tags": ["Dron", "Polsko", "vzdušný prostor", "Rumunsko", "Stíhačka", "Ukrajina", "NATO"]}
{"title": "Zakázat, či nezakázat? Němci jsou v otázce přístupu k AfD rozděleni přesně napůl", "time": "2025-09-13T19:17:00+02:00", "content": " Podle průzkumu INSA jsou tábory příznivců a odpůrců zákazu AfD stejně velké, 11 procent lidí pak neví, na jakou stranu se přiklonit, a pět procent se k otázce vyjádřit nechtělo. O možném zákazu AfD se debatuje dlouhodobě, diskuze posílila po květnovém nálezu Spolkového úřadu pro ochranu ústavy (BfV), který označil stranu za prokazatelně pravicově extremistickou. AfD se kvůli tomu obrátila na soud a BfV uvedl, že do jeho rozhodnutí nebude označení používat. K jednání o zákazu AfD v těchto dnech opět vyzývá strana Zelených. Spolupředsedkyně vládních sociálních demokratů Bärbel Basová uvedla, že by její strana měla nabídku k jednání přijmout. Druhá vládní formace – konzervativní unie CDU/CSU kancléře Friedricha Merze – se k zákazu AfD staví ale dlouhodobě spíše skepticky. Tvrdí, že by se s AfD mělo bojovat politickými prostředky. Žádost o zákaz strany může v Německu podat vláda, Spolkový sněm nebo Spolková rada, která zastupuje zájmy jednotlivých spolkových zemí. Rozhoduje o ní Spolkový ústavní soud, který se zabývá tím, zda strana vystupuje „agresivně bojovným“ způsobem proti ústavě. V dějinách spolkové republiky byly zakázány jen dvě strany, obě v 50. letech. V roce 1952 ústavní soud zakázal Socialistickou říšskou stranu (SRP), která se sama považovala za nástupkyni nacistické strany NSDAP. V roce 1956 pak byla zakázána Komunistická strana Německa (KPD). V roce 2003 a 2017 selhaly pokusy o zákaz neonacistické Národnědemokratické strany Německa. Loni v lednu ale NPD, která mezitím změnila název na Die Heimat (Vlast), přišla po rozhodnutí ústavního soudu o možnost dostávat státní finanční podporu. Strana nicméně vzhledem ke slabým volebním výsledkům už od roku 2021 žádné peníze od státu ani nepobírala. AfD mezitím dál rostou preference. V průzkumu agentury INSA, který v úterý také zveřejnil Bild, dosáhla strana zatím nejvyšší podpory v průzkumech tohoto institutu. Nyní by získala 25,5 procenta, stejně jako Merzova CDU/CSU. SPD by skončila s odstupem třetí se 14,5 procenta hlasů. Velkou pozornost minulý týden vyvolal také průzkum agentury Infratest dimap, podle kterého by AfD ve volbách ve spolkové zemi Sasko-Anhaltsko, které se uskuteční za rok, mohla získat až 39 procent hlasů. BUNDESTAGSWAHL | Sonntagsfrage INSA/BILDUnion: 25,5%AfD: 25,5% (+0,5)SPD: 14,5%GRÜNE: 11,0%LINKE: 10,0% (-1,0)BSW: 4,5% (+0,5)FDP: 3,5%Sonstige: 5,5%Änderungen zur letzten Umfrage vom 01. September 2025Verlauf:https://t.co/f9MV7iZG8h#btw29https://t.co/46rEBd6JF4", "images": 4, "disc": 123, "tags": ["Alternativa pro Německo (AfD)", "průzkum", "Spolkový úřad pro ochranu ústavy", "Německo", "Die Heimat", "Komunistická strana Německa"]}
{"title": "Lososí sperma ovládlo nejen sociální sítě. Kosmetický trend budí kontroverze", "time": "2025-09-13T19:00:00+02:00", "content": " Osmadvacetiletá Sally Kimová se loni na podzim potýkala s hormonálním akné a kosmetička jí doporučila podivně znějící doporučení – pleťovou masku z lososího spermatu. Nakonec se pacientka rozhodla pro intenzivnější metodu – proceduru, při které se do pleti injekčně vstřikují polynukleotidy získané z lososího spermatu, napsala agenturaBloomberg. „Nemůžu se na sebe dívat,“ směje se žena ve videu, které přidala na svůj TikTok těsně po výkonu s obličejem plným malých skvrn. Jakmile dorazila domů, její manžel vypadal v šoku. „Pane bože. Je to horší,“ reagoval a následně proceduru označil za bláznivou. Tato žena rozhodně není sama, kdo proceduru vyzkoušel. Videa, v nichž se ženy dělí o své zkušenosti s polynukleotidy, se šíří na sociálních sítích jako lavina. Ošetření si získává oblibu i mezi celebritami, mezi nimi je například americká herečka a modelka Kim Kardashian. Léčba je dnes spojována především s terapií korejské značky Rejuran. Kompletní aplikace může zahrnovat až 700 vpichů z jedné nebo dvou stříkaček a jeho cena se v USA pohybuje mezi 500 (10 400 Kč) až 1 000 dolary (20 900 Kč). Od července 2024 do června 2025 vzrostly vyhledávání na Googlu pro pojem „Rejuran“ o 153 procent. Vyhledávání pojmu zatímco vyhledávání pojmu „pleťová maska z lososího spermatu“ vzrostlo téměř o 5 000 procent. Tento trend přinesl výrazné zisky společnosti PharmaResearch, mateřské firmě Rejuranu, jejíž akcie obchodované v Koreji se za stejné období více než ztrojnásobily. „Růst byl velmi rychlý,“ potvrdil hlavní lékař společnosti PharmaResearch Michael Kim. jsou základními stavebními kameny DNA a RNA, ale v estetické medicíně se označují biologicky aktivní látky extrahované z DNA lososovitých ryb. Působí jako biostimulátory, které stimulují regeneraci pleti, podporují tvorbu kolagenu a elastinu, zlepšují hydrataci a zlepšují pevnost a elasticitu pokožky. Společnost uvádí, že za poslední desetiletí prodala celosvětově více než 15 milionů dávek injekčního séra a rychle expanduje v Evropě, na Blízkém východě a v USA. Společnost PharmaResearch tvrdí, že Rejuran zlepšuje hydrataci a elasticitu pokožky a zmenšuje velikost pórů. Než se hrbolky a vpichy zahojí, obvykle to trvá několik dní. Pro ošetření ovšem existují jistá omezení napříč zeměmi. Zatímco Jižní Korea a Singapur povolují přímé injekční podání látky, americký Úřad pro kontrolu potravin a léčiv (FDA) ji schválil pouze pro lokální použití. Jehly však nejsou vždy nutné. Pro ty, kteří chtějí chtějí využít výhod polynukleotidů získaných z lososího spermatu, značka nabízí také séra či masky vhodné pro domácí použití. O účincích lososího spermatu však nejsou všichni přesvědčeni. Akademická recenze z roku 2024, která se zabývala použitím polynukleotidů v estetické medicíně, zjistila, že zatímco některé studie ukázaly výrazné zlepšení pružnosti a hydratace pokožky, jiné hlásily omezené anebo žádné přínosy. Plastický chirurg Gabriel Chiu z Beverly Hills uvedl, že zákrok sám nenabízí, a to i přes rostoucí zájem pacientů. Podle něj existují dobře zavedené lékařské alternativy pro vyhlazení a rozjasnění pleti, například injekce krevní plazmy bohaté na destičky, při kterých se pacientova vlastní krev aplikuje zpět do pokožky. „Jde spíš krátkodobý kosmetický efekt než skutečné dlouhodobé řešení,“ uvedl k aktuálnímu trendu, který popsal ho jako přehnanou internetovou senzaci, která přehlušuje lékařský úsudek „Zvědavost prodává,“ doplnil. Sally Kimová je ovšem s výsledkem kúry spokojená a zákrok doporučuje svým přátelům. Se značkou také navázala spolupráci. Zmínila ovšem, že to neprobíhalo bez bolesti, ačkoliv měla na obličeji znecitlivující krém. „Snažila jsem se odpojit od svého těla,“ uvedla v rozhovoru pro agenturu Bloomberg. „Byla to ta nejbolestivější věc vůbec,“ uzavřela.", "images": 2, "disc": 8, "tags": ["sperma", "trend", "sociální síť", "pokožka", "Spojené státy americké", "Bloomberg", "Úřad pro kontrolu potravin a léčiv"]}
{"title": "Negramotná mládež. Třetina žáků v USA neumí pořádně číst, nahrává to Trumpovi", "time": "2025-09-13T18:28:00+02:00", "content": " Zpráva ukázala, že 45 procent studentů posledního ročníku nemá ani základní matematické dovednosti. Jedná se o pětiprocentní nárůst oproti době před 20 lety. Podle Reuters tak pokračuje zhoršující se trend, který začal ještě před pandemií covidu-19. Situace vyvolává otázky ohledně konkurenceschopnosti amerických studentů na měnícím se globálním trhu práce. Zveřejnění výsledků komentovala na videu současná ministryně vzdělání Linda McMahonová a označila je za další ospravedlnění zrušení jejího ministerstva. „Úspěch samozřejmě nespočívá v tom, kolik peněz utratíme, ale v tom, kdo je utrácí,“ uvedla McMahonová. „Proto jsme s prezidentem Trumpem odhodláni vrátit kontrolu nad vzděláváním jednotlivým státům, aby místní komunity v čele s rodiči mohly lépe inovovat, přizpůsobovat a uzpůsobovat vzdělávání svých studentů.“ Zjištění totiž přišlo v době, kdy Trumpova administrativa omezuje pravomoci ministerstva školství, které prezident slíbil úplně zrušit. Úřad zřízený Kongresem v roce 1979 vnímají republikáni jako zbytečný. Největší podíl na financování a řízení školství totiž nesou jednotlivé státy. Podle Reuters jednotlivé americké státy financují 85 procent rozpočtu veřejných škol. Ministerstvo se však stará například o systém půjček pro studenty, nebo o respektování práv na školách. Nejvyšší soud letos v červenci odvolal opatření nižšího federálního soudu. To blokovalo zrušení pracovního poměru se 1400 úředníky ministerstva a převod jeho pravomocí na jiné orgány. Plán McMahonové počítá s výraznou redukcí ministerstva, které by mělo přijít zhruba o polovinu zaměstnanců. Úplné zrušení úřadu musí schválit Kongres.", "images": 1, "disc": 106, "tags": ["Donald Trump", "Spojené státy americké", "Linda McMahonová", "Kongres Spojených států amerických", "vláda Donalda Trumpa"]}
{"title": "Rusové prolézají na Ukrajinu potrubím. Využívají i skútry, cesta trvá čtyři dny", "time": "2025-09-13T18:18:00+02:00", "content": " „Vchody do potrubí se nacházejí v oblasti Lymanu Peršoho. K pohybu v potrubí se používají speciálně vyvinuté prkna na kolečkách a také elektrické skútry, kde to výška dovoluje,“ uvedl DeepState, který monitoruje pohyby fronty na Ukrajině. Rusové k přesunu v potrubí vybudovali celou logistickou základnu. Dostat se do potrubí lze z vchodu v oblasti města Lyman Peršyj v Charkovské oblasti. Tímto způsobem se jim daří „dojít“ až k Radkivce, kam to trvá až čtyři dny. Celá trasa je proto vybavena místy k odpočinku a zásobami jídla. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz Z Radkivky se ruské jednotky přesouvají jižně k lesu, který mají pod kontrolou. Poté už jim nic nebrání v tom, aby došli až k železnici v Kupjansku. Celé tyto manévry způsobuje právě řeka Oskil mezi městy, kterou se Rusům dosud nepodařilo překonat. Z Kupjansku však byli vyhnáni už v roce 2023, kdy proběhla blesková ofenziva v Charkovské oblasti. Monitorovací organizaceDeepState, která je nevládní organizací, varuje, že už v samotném Kupjansku vznikly ruské pozice, ze kterých lze vypouštět na dálku řízené drony. Kupjansk podle údajů organizace je stále pod kontrolou ukrajinské armády. I proto je podle DeepState důležité, aby se situace nepodcenila. Například organizace zmiňuje neprovedenou evakuaci a nemožnost podniknutí útoku na místa útočníků, protože ti mohou sdílet s místními obydlí. S využitím potrubí k pronikání do týlu ukrajinské armády mají Rusové bohaté zkušenosti. Překonání řeky Oskil je třetím pokusem v řadě. Poprvé se tak stalo v Avdijivce a podruhé nedávno v Sudži v Kurské oblasti, odkud se Rusové snažili vytlačit ukrajinské jednotky. Čtvrtý pokus údajného využití potrubí k proniknutí do Pokrovsku se rovněž šíří sociálními sítěmi. Nicméně DeepStatu se podařilo prokázat jeho falešnost. Jde právě o video z okolí Kupjansku. Ukrajinský portáltsna.unzdůrazňuje, že Kupjansk má klíčový význam pro obranné linie v Charkovské oblasti. Poznamenává, že média přesto zdejšímu dění věnují mnohem menší pozornost než jiným ohniskovým oblastem. Strategický význam Kupjansku spočívá v jeho roli dopravního a logistického uzlu, druhého největšího v Charkovské oblasti. Sbíhá se tu pět hlavních železničních tratí. Jeho ovládnutím by Rusové získali bezpečnou základnu pro logistiku, skladování a rozmístění vojsk. Poskytuje také potenciální výchozí bod pro další ofenzivy hlouběji na ukrajinské území, uvádí portálEuromaidan Press.", "images": 6, "disc": 79, "tags": ["Válka na Ukrajině", "Ukrajina", "Kupjansk", "Charkovská oblast", "Lyman"]}
{"title": "Miliardáři povolili prokopat v dominantě Salcburku soukromý tunel. Lidé zuří", "time": "2025-09-13T16:46:00+02:00", "content": " V zámečku Paschinger kdysi vyučovala hru na klavír Mozartova sestra Marie Anna, počátkem 20. století zde žil rakouský spisovatel židovského původu Stefan Zweig. Před pěti lety rezidenci koupil za 8,4 milionu eur rakousko-německý podnikatel Wolfgang Porsche, který mimo jiné předsedá dozorčí radě Porsche Automobil Holding SE. Dvaaosmdesátiletý miliardář od té doby historickou vilu renovuje. Jeho plány zahrnují také podzemní garáž pro přibližně osm až devět aut a půl kilometru dlouhý přístupový tunel. Ten by měl vést z veřejného parkoviště v Linzer Gasse skrz Kapucínský vrch, jenž patří mezi dominanty města. Podle místních médií se mohou náklady na stavbu vyšplhat na 10 milionů eur, přičemž by je hradil Porsche sám. Díky tunelu by jeho vozy nemusely jezdit po klikaté a úzké cestě, kterou hojně využívají rovněž turisté mířící za krásným výhledem. Výhody ve stavbě spatřuje i městský výbor pro územní plánování. Před létem v úřední zprávě napsal, že projekt pomůže plynulosti provozu a bezpečnosti. Plánovaná garáž s tunelem nicméně dlouhodobě vzbuzuje kontroverze. Už v dubnu se kvůli ní konaly několikadenníprotestya aktivisté posléze založili online petici, kterou podepsalo více než 19 tisíc lidí. Jedním z důvodů odporu bylo i to, že se stavba dotkne veřejných pozemků. Za to měl Porsche zaplatil nejdříve 40 tisíc eur, po kritice, že se jedná o nepřiměřeně nízkou částku, se cena zvedla ještě o dalších osm tisíc. Jak informovala agenturaDPA, výbor nakonec minulý týden s výstavbou souhlasil. Podpořili ji sociální demokraté (SPÖ), lidovci (ÖVP) a Svobodní (FPÖ). Proti naopak byli komunisté a Zelení, kteří tvrdili, že v tomto případě je nutné schválit samostatně i tunel, přestože se to obvykle u přístupových cest nevyžaduje. „Pět set metrů dlouhý tunel sice nikdy nebyl předmětem individuálního schvalovacího řízení, ale to nic nemění na tom, že se jedná pouze o příjezdovou a výjezdovou cestu,“ řekl podle agentur a médií vedoucí stavebního úřadu před výborem. „Existuje obrovské množství právních a odborných otázek, které dodnes zůstávají nezodpovězené. ÖVP, SPÖ a FPÖ však odmítly přizvat k jednání experty a otevřeně je prodiskutovat. Čeho se bojí?“ uvedl podle týdeníkuDer Spiegelradní za komunisty Klaudius May. „Všichni by si měli být před zákonem rovni. Ale na vnější svět to působí dojmem, že pro miliardáře s vynikajícími politickými konexemi je možné cokoliv.“ Projekt nyní potřebuje ještě schválení od spolkové země Salcbursko. Teprve poté bude možné začít stavět. Jeden z předních představitelů dal ale najevo, že je stavbě nakloněn. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 4, "disc": 164, "tags": ["Rakousko", "tunel", "miliardář", "Salcburk", "Wolfgang Porsche"]}
{"title": "Paraglidista nezvládl přistávací manévr, spadl do lesa a zranil se", "time": "2025-09-13T16:31:00+02:00", "content": " „Muž narozený v roce 1973 zřejmě nezvládl přistávací manévr. Zranění ale nejsou tak vážná, aby byl v ohrožení života,“ uvedla Muzikantová. Podle hasičů paraglidista spadl zřejmě z velké výšky do lesa. Záchranáři mu poskytli první pomoc a ve vakuové matraci jej přepravili k vrtulníku. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 0, "tags": ["Zprávy z Trutnova a okolí", "Paragliding", "les"]}
{"title": "„Pane prezidente, Charlie vás miloval.“ Vdova zveřejnila zemřelého Kirka v rakvi", "time": "2025-09-13T09:06:00+02:00", "content": " Kirková se na veřejnost obrátila z podcastového studia svého manžela v Arizoně, od pultu stojícího vedle prázdného křesla, které aktivista užíval. Na začátku přímo přenášeného projevu poděkovala záchranářům, kteří se Kirka po středečním atentátu na univerzitě v Utahu snažili oživit. „Pane prezidente, můj manžel vás miloval. A věděl, že jste ho miloval též,“ vzkázala pak Donaldu Trumpovi, jehož Kirk dlouhodobě podporoval a k jehož znovuzvolení dopomohl. Poděkovala také viceprezidentu J. D. Vancemu a jeho manželce Ushe za to, že rakev s tělem jedenatřicetiletého manžela ve vládním letounu Air Force Two dopravili do Arizony. „Nemáte ani tušení, jaký oheň jste zažehli v této manželce, nářek této vdovy se bude rozléhat po celém světě jako bojový pokřik,“ řekla pak v emotivním vystoupení na adresu „pachatelů zla“ s tím, že nemají vůbec tušení, co „právě rozpoutali po celé této zemi a na celém světě“. Kirková, která má s manželem dvě malé děti, pak slíbila, že z Kirkovy organizace Turning Point USA udělá největší organizaci, kterou kdy Spojené státy viděly. Později pak na sociální síti Instagram zveřejnila dojemné fotografie a videa s rodinou i se zemřelým Kirkem v rakvi. „Svět je zlý,“ připsala k tomu a připojila modlitbu. Aktivista, kterého DPA označuje za ultrakonzervativního, proslul svým pohotovým debatním stylem a ochotou vést diskuze i s odpůrci na univerzitách po celých USA, díky nimž k Trumpovi pomohl přitáhnout velké množství převážně mladých voličů. Kritici mu vyčítali mimo jiné prakticky bezmeznou podporu Trumpa, s nímž měl velmi blízké vztahy, nebo šíření nepravd o volbách v roce 2020 či o covidu-19. Z vraždy Kirka je podezřelý 22letý Tyler Robinson, kterého v pátek policie zadržela. Čin tvrdě odsoudili američtí představitelé z řad demokratů i republikánů včetně Trumpa i všech žijících bývalých prezidentů. Na sociálních sítích tak učinil i student Hunter Kozak, který Kirkovi na debatě na univerzitě v Utahu jako poslední před atentátem položil otázku. Týkala se případů masové střelby v USA.", "images": 6, "disc": 354, "tags": ["Charlie Kirk", "rakev", "Spojené státy americké", "Donald Trump", "Arizona", "Utah"]}
{"title": "Moderátorka Bára Tlučhořová kvůli nádoru přišla o zrak. Do rádia se už nevrátí", "time": "2025-09-13T16:03:00+02:00", "content": " „Tak ... slyšeli jsme proslov Romana Anděla a maminky Blanka o tom, jak je na tom naše stále mlaďounká a krásná Bára Tlučhořová. Co k tomu říct. Roman Anděl – klobouk dolů, muselo být neskutečně těžké o tomto a takto mluvit. Muselo a musí být nepředstavitelně těžké pro maminku Barunky, Blanku, toto slyšet a vlastně k tomuto svolit,“ stojí v příspěvku na fanouškovské stránce rádia. V létě 2018 moderátorka nepřišla do vysílání, jelikož ji v noci odvezla záchranka. Z ničeho nic dostala epileptický záchvat. Opakoval se i v nemocnici, kde ji v rámci vyšetření poslali i na magnetickou rezonanci. A post shared by Bára Tlučhořová (@baratluchorova) Tam lékaři zjistili, že má v těsné blízkosti řečového centra velký nádor. Po operaci tehdy nezhoubného nádoru následovalo ozařování a chemoterapie. Na jaře 2022 se moderátorka dokonce stala matkou dvojčat. Nádor se ovšem vrátil. Moderátorka je po třech operacích mozku, není na tom vůbec dobře a do rádia se už nikdy nevrátí. „Barunka potřebuje péči 24 hodin denně, bohužel z důvodu nádoru a všech okolností přišla o zrak. Prostě je to špatné,“ stojí v příspěvku na Facebooku.", "images": 0, "disc": 44, "tags": ["Rakovina", "Bára Tlučhořová"]}
{"title": "Největší výletní loď na světě bude mít tři sestry. Obliba „měst na moři“ stále roste", "time": "2025-09-13T16:00:00+02:00", "content": " Royal Caribbean od ledna 2024provozujeIcon of the Seas. První sesterská loď zvaná Star of the Seas následně začala plout po východním a západním Karibiku letos v srpnu. Legend of the Seas, na které je obrovský aquapark, si svou premiéru odbude za necelý rok, dokonce v Evropě. Její snímky se ale již objevily. Stavba čtvrté kusu, dosud nepojmenované megalodi, která bude stejně jako ostatní dlouhá více než 300 metrů a bude mít kapacitu přibližně 5 610 cestujících, začala tento týden v loděnici ve finském Turku. V provozu by měla být v roce 2027. Mezinárodní asociace výletních lodí přitom dle staniceCNNuvedla, že společnosti si objednávají více výletních lodí než kdykoli předtím. V roce 2025 by jejich služby mělo podle odhadů využít 37 milionů pasažérů. Podle CNN poskytovatelé lodí čelí stále konkurenčnějšímu trhu a snaží se to řešit právě výstavbou obrovských lodí. Ta fungují jako „města na moři“ s téměř nekonečným množstvím restaurací, barů, kin a tobogánů. Společnost MSC Cruises v dubnu uvedla do provozu loď MSC World America s kapacitou 6 762 pasažérů. Společnost Carnival Cruise Line v roce 2029 plánuje spustit svou dosud největší třídu výletních lodí, které mohou mít maximální kapacitu téměř 8 000 hostů.", "images": 5, "disc": 11, "tags": ["výletní loď", "moře", "Icon of the Seas", "Karibik"]}
{"title": "Na předvolební akci Stačilo! na Václavském náměstí se sešlo několik desítek lidí", "time": "2025-09-13T15:31:00+02:00", "content": " Setkání s voliči hnutí svolalo na 14 hodinu. „Chceme Vám společně povědět, že je potřeba, aby byla levice opět slyšet ve Sněmovně, kde může hájit lepší postavení pro normální lidi,“lákala k účasti na akci předsedkyně SOCDEM Jana Maláčová na sociálních sítích. Na dolní části Václavského náměstí se krátce po 14 hodině sešlo několik desítek lidí, jak příznivců, tak i odpůrců. Několik z nich mělo transparenty s hesly jako: „Rudá svině“ či „Smrt komunismu.“ S proslovem vystoupila také lídryně KSČM Kateřina Konečná, či dvojka kandidátky v Praze Petra Prokšanová. Jedno z citlivých témat v hnutí je letos kroužkování. Prokšanová byla původně jedničkou Stačilo! v Praze, než ji vystřídala Jana Maláčová. Při jejím proslovu rozvinuli příznivci banner s heslem: „Volíme Petru Prokšanovou“. Hnutí Stačilo! se v průzkumech dlouhodobě pohybuje nad hranicí pěti procent potřebných pro vstup do Poslanecké sněmovny. Na kandidátce jsou kromě zástupců komunistické KSČM také sociální demokraté ze SOCDEM, či menší uskupení ČSNS, SD-SN a Moravané. V minulých dnech se řešila žaloba strany Volt, která tvrdila, že hnutí Stačilo! je nepřiznaná koalice. Pro dvoučlenné koalice je hranice pro vstup do Sněmovny zadána na 8 % hlasů, pro vícečlenné je to dokonce 11 %. To je příklad SPOLU, která je přiznanou spoluprací stran ODS, KDU-ČSL a TOP 09. Krajský soud v rozhodnutí potvrdil, že je Stačilo! skutečně nepřiznanou koalicí, registraci kandidátní listiny však nezrušil. Stejným způsobem totiž obcházejí zákon také jiné strany (Piráti se Zelenými či SPD s Trikolorou, PRO a Svobodnými, pozn. red). Pro nadcházející volby tak hnutí Stačilo! stačí získat pouze 5 %.", "images": 2, "disc": 230, "tags": ["Volby do Poslanecké sněmovny 2025", "Hnutí STAČILO!", "Václavské náměstí", "Jana Maláčová", "KSČM - Komunistická strana Čech a Moravy"]}
{"title": "Vysoké Mýto vidělo svou D35. Davy dorazily na den otevřené dálnice po dešti", "time": "2025-09-13T15:10:00+02:00", "content": " Namísto očekávaných davů z města, které na obchvat čeká desítky let, se dopoledne po dálnici procházely jen menší skupinky lidí. Na kolech, bruslích i kolečkových lyžích měli k dispozici zhruba tři kilometry mezi nadjezdy u Hrušové a Knířova. Všichni si stěžovali na počasí. Muž ve středním věku, který trasu projel na elektrické koloběžce, by rád pokračoval dál. Za nadjezdem na Knířov mu však cestu uzavřely dva nákladní vozy. „Kdy si budu moci projet celý úsek?“ zeptal se mluvčího ŘSD Jana Rýdla. „Nikdy,“ reagoval Rýdl. „Je to jen dnešní výjimka. Pak to bude zase stavba, kam nesmíte. Před Vánocemi tu už budou jezdit auta,“ dodal. Návštěvníci dostali zdarma párek v rohlíku, limonádu i nealko pivo. Státní podnik pro děti připravil skákací hrad, cukrovou vatu, focení i kreslení. Po poledni už přestalo pršet a dorazila hlavní vlna návštěvníků. ŘSD nakonec odhadlo účast na osm a půl tisíce lidí. „Nakonec bylo narváno, po jedné hodině se na dálnici přestěhovalo snad celé Vysoké Mýto, myslím, že v tom městě odpoledne nikdo nebyl,“ komentoval to Rýdl. Práce na dálnici se zcela nezastavily ani během dne otevřených dveří. Není ještě hotová pokládka vozovky, pokračuje montáž protihlukových stěn i betonáž odvodňovacích žlabů. Původní termín dokončení obchvatu byl rok 2026. Sdružení firem Eurovia CS, M-Silnice a Stavby mostů však nabídlo, že stavbu za 1,8 miliardy korun bez DPH urychlí. ŘSD jim za to přislíbilo bonus 93 milionů korun. Součástí stavby jsou dva nadjezdy, devět protihlukových stěn, tři okružní křižovatky a šest mostů, včetně největšího přemostění, které je součástí mimoúrovňové křižovatky. Díky ní může část D35 fungovat samostatně jako obchvat Vysokého Mýta, dokud nebude hotový navazující úsek do Džbánova. Průtah Vysokým Mýtem plný semaforů a křižovatek dnes často dopravu zpomaluje natolik, že o trase přes východní Čechy lze hovořit jako o alternativě k D1 jen s nadsázkou. Už za tři měsíce by se to ale mohlo změnit. Zůstane pouze problém průjezdu Litomyšlí, jejíž obchvat plánuje ŘSD dokončit v srpnu 2027.", "images": 5, "disc": 9, "tags": ["Zprávy z Ústí nad Orlicí a okolí", "Dálnice", "Vysoké Mýto", "Ředitelství silnic a dálnic (ŘSD)"]}
{"title": "Matcha je zelené zlato. Poptávka je obrovská, čaj bude dál zdražovat", "time": "2025-09-13T15:00:00+02:00", "content": " Ačkoliv historie matchy sahá až do 8. století, její obliba vystřelila zejména až po poměrně nedávné koronavirové pandemii. Obchodníci po celém světě jsou stále kreativnější a z matchy vyrábí i dezerty, kosmetiku, nanuky či nejrůznější limonády. Přitom ještě před pár lety se japonští pěstitelé matchy báli o svou budoucnost, píšeCNBC. Podle japonského ministerstva financí se v roce 2024 povedlo vyvézt zelený čaj za rekordních 36,4 miliard jenů (asi 5 miliard korun). Pro srovnání, proti roku 2014 to byl více než čtyřnásobek. Právě čajové lístky matchy měly na tomto vývozu výraznou roli a minimálně v blízké budoucnosti se očekává, že trendy budou pokračovat. Jenže produkce kvalitní matchy je náročná. Vyrábí se z čaje tencha, jehož lístky se pěstují ve stínu, aby získaly svou typickou chuť. I následně rozemletí na prášek je poměrně pracné. Podle CNCB trvá i hodinu, než se na tradičních mlýncích podaří namlít 40 gramů matchy. Producenti si zároveň musí dát pozor na to, aby rozemletí čajových lístků proběhlo správně. Pokud by bylo ledabylé, ohrozili by její kvalitu. Následně vzniklý prášek se rozpustí ve vodě, ideálně pomocí speciální bambusové metličky, čímž vznikne výrazně zelený nápoj. Mnoho pravidelných konzumentů nedá na matchu dopustit zejména kvůli značnému množství antioxidantů i povzbudivým účinkům. „Nynější celosvětová popularita matchy je až neuvěřitelná. Naše provozy a všichni dodavatelé jedou na plné obrátky,“ říká pro CNBC Jasutaka Jokomiči, manažer ve společnosti Ito En, která se specializuje právě i na zpracování matchy. Ačkoliv pěstování čaje tencha je v současné době pro japonské farmáře díky obrovské poptávce výhodné, zemědělců rychle ubývá. Japonská vláda i proto uvažuje o tom, že pěstování skrze dotace výrazněji zpopularizuje. Tamní politici věří, že právě dotace jsou cesta, která mnohé japonské farmáře k pěstování tohoto čaje přiměje. Jsou to ale i výkupní ceny čaje tencha, které by pro japonské zemědělce měly být samy o sobě již nyní zajímavé. Japonští obchodní hlásí, že za posledních několik měsíců se totiž ceny tohoto čaje zdvojnásobily. Zároveň platí, že mnoho obchodů nejen v Japonsku či v USA jednoduše nemá matchu ani její jednotlivé produkty k dispozici. V blízké budoucnosti hrozí, že cena poroste i dál. Hlavně kvůli letošním vedrům, které negativně ovlivní sklizeň v příštím roce. Ani to ale mnohé japonské farmáře k přechodu na produkci tohoto čaje nemotivuje. V Japonsku panují silné obavy z toho, že obrovská celosvětová poptávka po matche se v může opět výrazně propadnout. Mimo jiné i proto, že trendy na sociálních sítích jsou často jen dočasné. Japonská nervozita stále panuje i kolem americké celní politiky a obrovské nevyzpytatelnosti prezidenta Donalda Trumpa. Trend matchy v minulých měsících dorazil i do Česka, a to mimo jiné také do kaváren. Například v pobočkách kavárenského řetězce Starbucks vyjde jeden šálek matcha latté na 155 korun. K dispozici jsou tyto latté ale také v menších kavárnách po celém Česku.", "images": 3, "disc": 20, "tags": ["Čaj", "Japonsko", "CNBC", "prášek", "Česká republika"]}
{"title": "Los Emil překročil znovu Dunaj. Nachází se mezi Vídní a Salcburkem", "time": "2025-09-13T14:23:00+02:00", "content": " Jak podotýká agentura APA, los se ještě v uplynulých dnech pohyboval severně od Dunaje a zdálo se, že směřuje na sever, tedy blíže k hranicím s Českem. V Rakousku už byl spatřen v řadě okresů jako Mistelbachu, Korneuburgu, Tullnu, Melku a St. Pöltenu. V posledně zmíněném okrese v prvním zářijovém týdnu zvíře způsobilo chaos, když na několik hodin zastavilo provoz vlaků. Los pravděpodobně pochází z Polska a do Rakouska se dostal přes Česko. V Česku cesta mladého zvířete druhu, který většinou žije samotářsky a může dorůst výšky přes dva metry a dosáhnout váhy přes půl tuny, vyvolala velký zájem veřejnosti. České i rakouské úřady obyvatele žádaly, aby losa neplašili a nepřibližovali se k němu.", "images": 2, "disc": 9, "tags": ["Rakousko", "Dunaj", "Salcburk", "Vídeň", "Česká republika"]}
{"title": "Z hořícího bytu šlehaly plameny. Hasiči museli evakuovat sedmdesát lidí", "time": "2025-09-13T14:22:00+02:00", "content": " „Proběhla evakuace celého domu a zásah v dýchací technice jak vnitřkem budovy, tak po výškové technice vně budovy. Za zasaženého bytu nebyl nikdo zachráněn a probíhá průzkum termokamerou,“ uvedl mluvčí hasičů Vojtěch Sosna. V současné chvíli stále probíhá prohledávání zasaženého bytu a do nezasažené části již byli lidé vpuštěni zpět. „Lidé, kteří se zatím zpět vrátit nemohli, mají k dispozici minibus a autobus dopravního podniku jako zázemí. Bytové jednotky pod místem, kde hořelo, jsou zasaženy vodou z hašení a vodou z prasklého topení,“ dodal Sosna. Evakuovaných bylo přibližně sedmdesát. škoda i příčina požáru jsou stále v šetření. Záchranáři na místo vyslali podle mluvčí záchranářů i speciální auto Fénix, které slouží k evakuaci a hromadným transportům. S výjimkou jedné ženy nikoho dalšího ošetřit nemuseli, převoz ošetřené ženy do nemocnice nebyl nutný, řekla mluvčí. Policisté kvůli zásahu dočasně omezili v okolí domu provoz. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 5, "disc": 0, "tags": ["Zprávy z hlavního města Prahy", "Braník"]}
{"title": "„Peníze jí nevadí, ale ze své písně má trauma.“ SPD se ohradila proti Kohoutové", "time": "2025-09-13T12:15:00+02:00", "content": " „Veřejné použití mých písní na předvolebních akcích hnutí SPD vyvolává dojem, že jsem jejich podporovatelkou, což není pravda,“ napsala na Instagramuv pátek večer Kohoutová. S jejím vyjádřením však nesouhlasí hnutí SPD, které se k situaci v sobotu pro redakci iDNES.cz vyjádřilo také. „Veškeré poplatky za veřejnou produkci hudby byly řádně uhrazeny prostřednictvím Ochranného svazu autorů (OSA), a tedy použití skladby bylo zcela legální a v souladu s platnými autorskými předpisy. Přesto respektujeme přání paní Kohoutové a pořadatelská agentura její skladby na dalších akcích již reprodukovat nebude,“ stojí v prohlášení, které zaslala redakci mluvčí hnutí Lenka Čejková. Kohoutová ve svém původním příspěvku uvedla, že se od kroků a fungování hnutí SPD distancuje a považuje použití písně bez jejího souhlasu a licence za nepřijatelné. Chce také podniknout právní kroky. „Mrzí nás, že paní Kohoutová nyní veřejně vyvolává dojem, že došlo k porušení jejích práv, ačkoliv sama velmi dobře ví, že prostřednictvím OSA inkasuje autorské honoráře právě za to, že se její písně mohou hrát na veřejných akcích. Peníze od OSA jí tedy nevadí, ale slyšet za ně vlastní píseň je pro ni zřejmě trauma,“ uvádí v odpovědi SPD. Ochranný svaz autorský (OSA) je spolek,který od ministerstva kultury České republiky získal statut takzvaného kolektivního správce s oprávněním vybírat poplatky za veřejné hudební produkce.Od občanů, podnikatelů, obcí či pořadatelů kulturních akcí vybírá poplatky pro autory, které zastupuje. Někteří umělci mají ze zákona povinnost být zastoupeni kolektivním správcem na správu konkrétních autorských práv, včetně práva na odměnu.", "images": 2, "disc": 626, "tags": ["Volby do Poslanecké sněmovny 2025", "SPD - Svoboda a přímá demokracie - Tomio Okamura", "Berenika Kohoutová", "peníze", "Ochranný svaz autorský (OSA)", "poplatek"]}
{"title": "Deset lidí se nadýchalo kouře při požáru bytu v Brně. Zranili se i policisté", "time": "2025-09-13T09:18:00+02:00", "content": " Hasiči na místo podle mluvčího přijeli za sedm minut a požár byl již plně rozvinutý. Hořelo v bytě v patře nad zvýšeným přízemím. „Pomocí žebříku jsme pomohli zachránit 17 lidí, 12 lidí se z domu evakuovalo samo. Oheň jsme uhasili za 11 minut, ráno už se někteří lidé mohli vrátit do okolních bytů,“ řekl Venclovský. Tři policisté se nadýchali kouřem a jeden z nich skončil v nemocnici při pokusu o záchranu obyvatel z hořícího bytu v Koželužské ulici v Brně ještě před příjezdem HZS. Oheň a dým jim snahu znemožnil, zvládli ji až k tomu vybavení hasiči. Ti nakonec evakuovali 28 osob.#policiejmkhttps://t.co/pnlJvSsjLY Z deseti zraněných byli také tři policisté, řekl ČTK mluvčí policie Pavel Šváb, jeden z nich byl mezi těmi, které záchranáři převezli do nemocnice. Policisté byli na místě o chvilku dříve než hasiči a pokusili se pomoct ještě před příjezdem hasičů, uvedl na síti X. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 2, "disc": 1, "tags": ["Zprávy z Brna-města a okolí", "požár", "Pavel Šváb"]}
{"title": "Jak zajistit fér školství? Politici v anketě iDNES.cz představili své recepty", "time": "2025-09-13T14:00:00+02:00", "content": " Rozdíly jsou velké nejen na úrovni krajů nebo okresů, ale často bývají propastné mezi takzvanými mikroregiony čili obcemi s rozšířenou působností. Jak mohou takové rozdíly vypadat? Základní školu nedokončí v Česku v průměru tři procenta dětí. Ovšem v některých místech, v takzvaných znevýhodněných lokalitách jde klidně až o desetinu. Obří rozdíly panují také v propadání nebo množství zameškaných hodin. „Nejvyšší míru vzdělávací neúspěšnosti stále nalezneme ve znevýhodněných krajích a na periferiích krajů a republiky. Tady ale také nejčastěji najdeme příklady, kde se povedlo nepříznivé sociální podmínky překonat. V některých krajích spolu přímo sousedí problémové a úspěšné oblasti. Může jít o Vítkov a Opavu v Moravskoslezském nebo Přeštice a Stod v kraji Plzeňském,“ popisuje analytik Jan Zeman z organizace PAQ Research. „Systémově se zatím nedaří vzdělávací nerovnosti zvrátit. Sledujeme spíš společné úsilí jednotlivých škol, měst a regionů,“ přibližuje Zeman, který se na vzdělávací nerovnosti zaměřuje. Liší se také znalosti a schopnosti, které děti získají. „Rozdíl ve vzdělávacích výsledcích žáků z Prahy-východ a Sokolova je několik školních let. Je to, jako bychom srovnávali výsledky různých států, a to ještě možná z různých kontinentů,“ posteskl si nedávno ústřední školní inspektor Tomáš Zatloukal. Redakce iDNES.cz se ptala politických stran s největšími volebními preferencemi, co by pro snížení nerovností ve vzdělání udělaly, pokud by byly ve vládě. Většina z nich se shoduje na tom, že bez peněz k žádnému smazání rozdílů nedojde. A to i v souvislosti s tím, že od ledna má ve školách podle zákona přibýt školních psychologů a sociálních a speciálních pedagogů. Na ty je ovšem potřeba najít peníze.", "images": 2, "disc": 6, "tags": ["Školství", "peníze", "Psycholog", "Česká republika", "anketa"]}
{"title": "RECENZE: Ovce, techno, něha i vtip. Proč film DJ Ahmet vítězí nejen na Sundance", "time": "2025-09-13T14:00:00+02:00", "content": " Oč nenápadnější, o to víc osvěžující je DJ Ahmet. Jméno titulní postavy zní exoticky, ale přitom je to pořád Evropa, i když hodně barvitá, jmenovitě Severní Makedonie. Tady strávil režisér snímku Georgi M. Unkovski část vlastního dospívání, ačkoli se narodil v New Yorku, kde studoval výtvarné umění, a následně ještě absolvoval pražskou FAMU. Ostatně Česko s Chorvatskem a se Srbskem patří ke koproducentům celovečerní prvotiny. Připojte se ještě dnes a získejte:", "images": 5, "disc": 1, "tags": ["Kultura", "Sundance Film Festival", "film", "Severní Makedonie", "Česká republika", "Chorvatsko", "Srbsko"]}
{"title": "Účastníky běžeckého závodu pobodali sršni. Čtyři skončili v nemocnici", "time": "2025-09-13T13:41:00+02:00", "content": " „Záchranáři Zdravotnické záchranné služby Plzeňského kraje dnes zasahovali u mimořádné události, při níž došlo k pobodání několika osob sršni. Na místě vyhledalo naši pomoc celkem osm lidí. Vzhledem k předpokladu většího počtu zasažených bylo vyhlášeno operačním střediskem – hromadné postižení osob. Na místo vyjelo pět osádek,“ informoval mluvčí krajské záchranky Martin Štěpán. „Do zdravotnických zařízení jsme transportovali čtyři pacienty s projevy silnější alergické reakce. Všichni zasažení jsou po poskytnutí odborné přednemocniční péče ve stabilizovaném stavu a při vědomí,“ doplnil. V Nebílovech se konal výběh v rámci seriálu Rozběháme Česko. Účastníci měli start a cíl v místních ovocných sadech. „Mimo sady, v lesní lokalitě, poštípali několik z nich sršni, kteří měli hnízdo v dubu,“ informovala Jana Zikmundová ze Sadů Nebílovy. Hnízdo zlikvidovali pomocí speciálních sprejů hasiči. Administrátorka Fakultní nemocnice v Plzni Vanda Tomášková informovala, že do FN byly přivezeny tři osoby. „Nyní jsou ve stabilizovaném stavu,“ sdělila. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 5, "tags": ["Zprávy z Plně-jihu a okolí", "Nebílovy", "Česká republika", "nemocnice", "běžecký závod", "Plzeňský kraj", "Zdravotnická záchranná služba Plzeňského kraje", "Martin Štěpán"]}
{"title": "ANO po volbách odmítá jednat o požadavcích na odchod z EU a NATO, řekl Havlíček", "time": "2025-09-13T13:30:00+02:00", "content": " „Pokud tam budou požadavky, které by ohrozily bezpečnostní nebo geopolitické ukotvení České republiky, NATO nebo EU, na jakékoli bázi, tak s nimi nepůjdeme,“ řekl k případnému sestavování kabinetu. Referendum o vystoupení z těchto bloků podle něj nepřipadá v úvahu. „Hazardovat s tím, že bychom diskutovali o vystoupení z NATO nebo EU, to by nás stálo nejen prestiž, peníze, pozici v Evropě, ale bylo by to i do značné míry velmi nebezpečné,“ podotkl Havlíček. Přestože ANO Evropskou unii často kritizuje, chce ji zreformovat, nikoli zničit, doplnil. Hnutí ANO je podle průzkumů favoritem říjnových sněmovních voleb. Vylučuje případnou vládu se stranami nynější koalice, tedy se Spolu (ODS, KDU-ČSL, TOP 09) a STAN, i s Piráty. Nabízí se tak spolupráce s SPD či se Stačilo!, které jsou ale k EU a NATO kritičtější a hovoří o vystoupení z těchto uskupení. Volby se uskuteční 3. a 4. října. ANO v minulých dnech představilo jak svůj volební program, tak hospodářskou strategii. Podle kritiků není jasné, jak chce hnutí své priority financovat. Havlíček uvedl, že zdroji mají být hospodářský růst, úspory na resortech a důsledný výběr daní. Příjmy ze šedé ekonomiky by mohly podle něj ročně činit desítky miliard korun, v prvních dvou letech zhruba 30 až 40 miliard. V šedé ekonomice je podle Havlíčka až jeden bilion korun. Jedním z cílů ANO je znovuzavedení elektronické evidence tržeb (EET). Podle Havlíčka bude jednodušší a digitální. „Každý, kdo buď má elektronickou kasu, tablet nebo chytrý telefon, tak bez větších problémů bude připojen na centrální systém,“ přiblížil. K otázce na možné zvyšování daní poznamenal, že takové opatření nepřinese dlouhodobě efekt. O tom, zda by případným premiérem byl šéf ANO Andrej Babiš, nebo právě Havlíček, podle prvního místopředsedy ANO rozhodnou voliči. Za jasného lídra a kandidáta na předsedu vlády ale označil Babiše. Pokud by v čele kabinetu stál on, je podle něj nemyslitelné, aby Babiš byl například ministrem.", "images": 2, "disc": 74, "tags": ["Hnutí ANO", "Evropská unie", "Karel Havlíček", "NATO", "Andrej Babiš"]}
{"title": "Přivézt, svařit, uložit. Řeku Olši přemostila nová konstrukce, poslouží turistice", "time": "2025-09-13T13:11:00+02:00", "content": " „Ocelová konstrukce byla usazena a poprvé tak spojila český a polský břeh řeky Olše. Je určena pro pěší a cyklisty a bude bezpečným a pohodlným spojením přes řeku,“ uvedla mluvčí Karviné Monika Danková. Usazení celé konstrukce předcházel náročný technický proces. Na místo dorazila ve čtyřech částech, poté je dělníci svařili do dvou celků a pomocí speciální techniky osadili na místo. „Bylo nutné každý díl usadit s maximální přesností, spojit montážní styky a zajistit je svařováním. Vše pod přísným dohledem, protože konstrukce váží stovky tun,“ vysvětlil ředitel stavební společnosti Firesta Jan Stupka. Přemostění o délce necelých 70 metrů a šířce 4,7 metru naváže na cyklostezky na obou stranách hranice a stane se součástí širší sítě tras v regionu. Pro zástupce obou břehů Olše však má i symbolický význam. „Je to propojení dvou zemí a zároveň významný prvek pro rozvoj turistiky celé oblasti,“ komentoval primátor Karviné Jan Wolf. Starosta Hażlachu Grzegorz Sikorski dodal, že pro místní je lávka velmi důležitá. „Umožní lidem navštěvovat sousedy, obchody i turistické cíle. A především posílí naše dobré sousedské vztahy.“ Po usazení ocelové konstrukce teď bude následovat montáž zábradlí a dřevěného povrchu přemostění. Hotovo má být v prosinci, pak se uskuteční zátěžová zkouška. První chodci a cyklisté na most vyjdou a vyjedou na jaře. „Až projekt dokončí i polská strana. Obec Hażlach na svém území staví napojení na lávku, zpevní příjezdovou cesty a buduje cyklostezku, která bude také osvětlená,“ vysvětlila mluvčí Danková. Náklady na vznik lávky čítají přes 43 milionů korun. Osmdesát procent platí evropská dotace, pět procent státní rozpočet, o zbytek se dělí Karviná a Hażlach.", "images": 2, "disc": 0, "tags": ["Moravskoslezský kraj", "turismus", "Zprávy z Karviné a okolí", "lávka", "Cyklostezka"]}
{"title": "Válek nechá prověřit ředitele fakultních nemocnic. Čas mají do konce října", "time": "2025-09-13T13:09:00+02:00", "content": " Válek v sobotu napsal, že nařízení se týká všech nemocnic, jejichž roční aktiva přesahují jednu miliardu korun, tedy prakticky všech fakultních nemocnic. Osvobozeni jsou podle něj ředitelé menších psychiatrických nemocnic. „Ředitelé fakultních nemocnic spravují miliardové rozpočty a rozhodují o zakázkách, které zásadně ovlivňují kvalitu a dostupnost péče pro všechny občany. Proto jsem rozhodl, že každý z nich musí projít bezpečnostní prověrkou na stupeň důvěrné. Smyslem tohoto opatření je ochránit zdravotnictví před riziky, která ukázaly i nedávné kauzy,“ napsal na sociální síti ministr. PodleNovinekpodnětem k prověření šéfů nemocnic byla pro ministra korupční kauza kolem motolské nemocnice, která podle Válka ukázala, že současný doklad o bezpečnostní způsobilosti není dostatečný. Kauza kolem největšího zdravotnického zařízení v zemi propukla letos v únoru po policejním zásahu, kterým vyvrcholilo několikaleté vyšetřování podezření na korupci. Policisté zadrželi a později obvinili dlouholetého ředitele nemocnice a někdejšího sociálnědemokratického ministra zdravotnictví Miloslava Ludvíka, jeho náměstka Pavla Budinského nebo vlivného advokáta a tehdejšího šéfa České unie sportu (ČUS) Miroslava Janstu. Celkem bylo z úplatkářských trestných činů, dotačního podvodu, praní špinavých peněz nebo z poškození finančních zájmů EU obviněno 18 lidí. Po obvinění Ludvíka byl vedením Motola pověřen šéf Nemocnice Na Homolce Petr Polouček. V tomto týdnu Válek oznámil, že od 1. ledna 2026 se Motol i Homolka sloučí do jedné, která ponese název Fakultní nemocnice v Motole a Na Homolce. Spojené nemocnice povede od ledna Polouček, výběrové řízení ministerstvo nevypíše. Po sloučení těchto dvou zařízení tak ministerstvo bude zřizovat 11 fakultních nemocnic místo nynějších 12, doplnily Novinky.", "images": 2, "disc": 7, "tags": ["nemocnice", "Fakultní nemocnice v Motole", "Zdravotní péče", "Vlastimil Válek", "Český svaz tělesné výchovy", "Miloslav Ludvík"]}
{"title": "Ukrajina hlásí zničení 137 nepřátelských dronů. Rusové zasáhli devět míst", "time": "2025-09-13T11:37:00+02:00", "content": " Armáda země, která se už více než tři a půl roku brání ruské agresi, také informovala o 27 zásazích bezpilotních letounů a jedné balistické rakety na celkem devíti místech. O škodách či zraněných se ukrajinské letectvo nezmínilo. Ruské ministerstvo obrany uvedlo, že se jeho silám ukrajinské drony podařilo zničit nad územím šesti oblastí a poloostrova Krymu, který Moskva v roce 2014 nelegálně anektovala. V Belgorodu, který leží nedaleko od hranic s Ukrajinou, utrpěla podle zdejších úřadů v důsledku výbuchu dronu otřes mozku a četná střepinová poranění dvacetiletá žena. Ruské úřady uvedly, že nejvíce ukrajinských dronů za poslední den směřovalo proti příhraniční Belgorodské oblasti, kde jich bylo 272. V důsledku útoků podle nich zemřel jeden člověk a dalších sedm bylo zraněno.", "images": 1, "disc": 23, "tags": ["Dron", "Válka na Ukrajině", "Ukrajina", "Ministerstvo obrany Ruské federace", "Krym", "Moskva", "Belgorod"]}
{"title": "ANALÝZA: O stoupencích Bolsonara ještě uslyšíme. Proces fatálně rozdělil zem", "time": "2025-09-13T13:00:00+02:00", "content": " Před lety, ještě v prezidentské funkci, sliboval Jair Bolsonaro svým příznivcům: „Moje kampaň za znovuzvolení v roce 2022 může skončit jen třemi způsoby, vězením, smrtí nebo vítězstvím. A můžete si být jisti, že první možnost neexistuje,“ dodal dramaticky. Připojte se ještě dnes a získejte:", "images": 5, "disc": 2, "tags": ["Marco Rubio", "soud", "vězení", "Zpravodajství", "Jair Bolsonaro", "Věznice", "Donald Trump", "Brazílie"]}
{"title": "Projít město a po večeři na kutě. Do Evropy přichází nový druh výletních plaveb", "time": "2025-09-13T13:00:00+02:00", "content": " Když 3. září na sociálních sítích a webových stránkách společnost Celebrity vyzvala své zákazníky, aby složili zálohu ve výši 500 dolarů a získali tak přednostní právo na rezervaci lodních jízdenek, během šesti minut bylo vyprodáno. Zájem svědčí o tom, že o plavby po evropských řekách je mezi lidmi stále větší zájem. Společnost říká, že svým krokem cílí na nový typ zákazníků, kteří na zbrusu nových inovativních plavidlech naleznou zážitky, jako je tichá diskotéka, nekonečný bazén a osm restaurací a barů, včetně Martini Baru a vícechodového kulinářského zážitku Chef’s Table. První dvě lodě pro 180 pasažérů Celebrity Compass a Celebrity Seeker budou zpočátku plout na 33 různých trasách po Rýnu a Dunaji. The future of river cruising has arrived — The Celebrity Way. We’re proud to share the latest Celebrity River Cruises update: introducing Celebrity Compass and Celebrity Seeker, the most groundbreaking ships to sail the Rhine and Danube.​Learn more:https://t.co/1cZCKkP4Qspic.twitter.com/k0xQxqyRJX Laura Hodges Bethgeová, prezidentka společnosti Celebrity Cruises, sdělila agentuřeBloomberg, že přibližně polovina zákazníků této společnosti, kteří obvykle cestují po moři, již absolvovala říční plavbu nebo o ni projevila zájem. „Celebrity chce z tohoto trendu těžit a zároveň doufá, že přiláká hosty, kteří se k tomu dosud neodhodlali,“ říká. V příštích několika letech má firma obdržet další říční plavidla. „Jsme velmi nadšeni z příležitosti rozšířit tento segment,“ dodala zástupkyně firmy. Říční plavby fungují podle osvědčeného modelu. Cestující rekrutující se povětšinou z generace baby boomers, nastoupí na loď, na které stráví týden. Ta na své cestě kotví v několika městech a městečkách a pasažéři si každý den mohou vybrat z nabídky nejrůznějších výletů na souši. Na vodě je pak čeká klidná plavba s omezeným nočním životem, přičemž většina hostů jde po večeři spát. V oblasti oceánských plaveb byla společnost Celebrity první lodní dopravce, který na svých plavidlech použil skutečný trávník anebo solární panely. Na svých lodích v hodnotě jedné miliardy dolarů zavedla firma řadu technických inovací, mezi které patří kabiny s okny od podlahy ke stropu, která se stisknutím tlačítka zasunou. Anebo takzvané kouzelné koberce – plošiny pohybující se nahoru a dolů jako výtahy po vnějším plášti lodí a sloužící jako venkovní jídelny. Menší říční lodě je však těžší přetvořit. Dopravce musí neustále pracovat s přísnými omezeními velikosti, aby se plavidla vešla pod nízké mosty anebo do ústí jezer. Společnost Celebrity zvolila maximální povolenou velikost na Rýnu a Dunaji – 135 metrů na délku. Lodě mají čtyři paluby pro cestující, na kterých se nachází celkem osm restaurací a barů. Lodě se ale mohou pomocí rozkládacích palub rozšířit, pokud to šířka řeky dovolí. Čtyři jídelní moduly se mohou proměnit v soukromé jídelny pro skupiny až šesti hostů. je americká společnost provozující výletní plavby se sídlem v Miami. Je to stoprocentní dceřiná společností Royal Caribbean Group. Vznikla roce 1988, v současnosti provozuje čtrnáct zaoceánských plavidel, napřesrok ve své premiéře vstupuje do segmentu říčního byznysu. Obě nové lodě, Compass a Seeker, vyrobily doky v Nizozemsku a mají kapacitu 180 cestujících. Restaurace nabídnou prostor s okny od podlahy až ke stropu, která se otevírají pro stolování pod širým nebem. Jídlo bude k dispozici 24 hodin denně, 7 dní v týdnu, což je podle Celebrity další novinka pro říční lodě. Na zádi lodi se pak nachází nekonečný bazén a oblíbený Sunset Bar, který podobně jako na oceánských lodích nabízí koktejly. Každá z lodí má 86 kajut a apartmá, která jsou k dispozici v pěti kategoriích, od malých kajut s výhledem na řeku až po osm apartmá nejvyšší úrovně s balkonem, o rozloze 24 čtverečních metrů s oddělenými obývacími a spacími prostory. Ceny plaveb začínají na 2 999 dolarů (66 tisíc Kč) za osobu za kajuty s výhledem na řeku a od 6 899 dolarů (151 000 Kč) za nejdražší apartmá. To je zhruba průměrná cena v rámci cenové škály říčních lodí. Na rozdíl od jiných říčních lodí jsou v ceně zahrnuty všechny nápoje (nejen standardní víno a pivo k jídlu), uzavírá Bloomberg.", "images": 5, "disc": 29, "tags": ["celebrita", "Večeře", "Dolar"]}
{"title": "Čtyři dávky se spojí do jedné, v Praze převládá příspěvek na bydlení", "time": "2025-09-13T12:00:00+02:00", "content": " Z jednotlivých složek v hlavním městě jednoznačně vedou příspěvky na bydlení. Vyplývá to ze statistik ministerstva práce a sociálních věcí (MPSV) a Českého statistického úřadu za letošní červen. Pobíralo je přibližně 38 985 domácností. Podstatně méně lidí čerpalo příspěvek na dítě – 16 038 rodin. Nižší tisíce lidí dostaly příspěvek na živobytí, a to 4 649 příjemců, a doplatek na bydlení 2 127 lidí. „Hlavním důvodem zavedení superdávky je především zjednodušení systému – místo čtyř různých žádostí a dokládání se vše sjednotí do jedné dávky. Reforma zároveň přináší méně byrokracie, protože žádost bude možné podat i online. Zavádí se také majetkový test, aby dávky čerpali skutečně ti, kteří je potřebují,“ vysvětlil vedoucí oddělení mediální komunikace MPSV Jakub Augusta. Na základě majetkového testu superdávku nedostanou domácnosti, které vlastní více než dvě nemovitosti a auta. Podpora také nebude určena lidem, kteří mají úspory přesahující 200 tisíc korun. Do této částky se nicméně nepočítá stavební nebo penzijní spoření. Celkem nesmí mít domácnost našetřeno více než 400 tisíc, jinak ztrácí na superdávku nárok. Podle ministra práce a sociálních věcíMariana Jurečky(KDU-ČSL) bude třetina lidí pobírat vyšší dávky, a naopak třetině příjemců klesnou. „U zranitelných skupin lidí – rodičů s malými dětmi, osob se zdravotním handicapem a postižením, lidí důchodového věku – je ochrana nastavená jako větší, kde předpokládáme vyšší finanční podporu. U lidí, kteří mohou pracovat, jsou zdraví a v produktivním věku, a dosud se práci vyhýbali, bude dávka snížená. Pokud začnou pracovat, bude tam pracovní bonus i zvýšení dávkové podpory,“ vyjádřil se Jurečka. Na bonus dosáhne domácnost, pokud je zaměstnaný alespoň jeden její člen. Nejvíce lidí žádalo o příspěvek na bydlení letos v červenci v Ostravě, celkem 3 677. Druhý nejvyšší počet žádostí, 3 507, zaznamenali v Praze. V Brně si žádost podalo 2 786 lidí a například v Ústí nad Labem 2 431. V krajských městech trvalo úřadům práce průměrně 14 až 17 dní, než žádosti vyřídily. V hlavním městě si žadatelé počkali nejdéle. „Za celé území hlavního města Prahy, které evidujeme jako jednu krajskou pobočku, sledujeme sice nejdelší průměrnou dobu řízení v porovnání s ostatními kraji, ale v Praze také máme nejvíce žádostí o příspěvek na bydlení a násobně více obyvatel,“ podotýká mluvčí Úřadu práce ČR Kateřina Pavlíková. Podle jejího vyjádření se doba vyřizování žádostí o příspěvek na bydlení prodlužuje také kvůli neúplným žádostem. Těch přitom pražské úřady práce obdrží nejvíce v celé České republice. „Musíme tak klienty opakovaně kontaktovat a žádat například o dodání dokumentů. Pokud klienti aktivně nereagují, řízení se přirozeně protahuje,“ vysvětlila Pavlíková. Nicméně se průměrná doba vyřízení žádostí zkracuje, podle Pavlíkové o 10 dnů u příspěvku na bydlení. Úřady zvládají rychleji odbavit také přídavky na dítě. Loni jim trvalo obě dávky vyřídit průměrně až 77 dní, letos v březnu 17. Podle Pavlíkové proces mimo jiné zrychlila digitalizace. Lidé si dávky totiž mohou vyřídit v klientské zóně Jenda MPSV. Do aplikace se přihlašuje pomocí Identity občana. Zůstává však i možnost podat žádost osobně. Na podzim už budou oba příspěvky součástí superdávky, je proto možné, že by se proces mohl ještě zrychlit. „Tím se nejen celý dávkový systém zjednoduší, ale také digitalizuje, klienti budou také podávat pouze jednu žádost a dokládat dokumenty pouze v jednom řízení,“ uvedla Pavlíková. Lidem, kteří už některé z dávek pobírají, zároveň přijde dopis s upozorněním o změně. Musejí ale do konce letošního roku o superdávku zažádat, aby jim nezanikl nárok. Rozhodnutí mají dostat do dubna 2026 a v květnu se bude superdávka vyplácet poprvé.", "images": 6, "disc": 9, "tags": ["Marian Jurečka", "Praha", "Zprávy z hlavního města Prahy", "Bydlení - vše o podnájmu a pronájmu", "Česká republika", "Ministerstvo práce a sociálních věcí", "Úřad práce"]}
{"title": "Trump dál útočí na levicové radikály, po Kirkově smrti klidní situaci aspoň guvernér", "time": "2025-09-13T11:35:00+02:00", "content": " „Řeknu vám něco, co mě možná dostane do problémů, ale je mi to úplně jedno,“prohlásilTrump v rozhovoru s moderátorem Fox News Ainsleym Earhardtem na otázku, jak sjednotit zemi zmítanou radikály zprava i zleva. „Radikálové na pravici jsou často radikální, protože nechtějí tolerovat zločin. Skutečným problémem jsou ale radikálové na levici. Jsou zlí, příšerní a politicky prohnaní. Chtějí muže v ženských sportech, chtějí, aby všichni byli transsexuálové, chtějí otevřené hranice. Jsou tím nejhorším, co se téhle zemi mohlo stát,“ dodal. Trump zároveň uvedl, že „násilí a vraždy jsou tragickým důsledkem démonizace těch, s nimiž nesouhlasíte, dnem za dnem, rok co rok, tím nejnenávistnějším způsobem“.Obvinillevici, že svou rétorikou a přirovnáváním Kirka k nacistům či masovým vrahům nese přímou odpovědnost za terorismus v USA. Slíbil potrestání všech, kteří se na politickém násilí podílejí. V samostatném komentáři pak uvedl, že je potřeba dát levicovým „šílencům pořádnou nákládačku“. Současně ale zdůraznil, že Kirk, jeho blízký spojenec, byl zastáncem nenásilí a lidé by se měli inspirovat jeho příkladem. PortálPoliticoupozorňuje, že po Kirkově smrti chyběl sjednocující hlas politického vůdce, který by dokázal vyzvat k zachování klidu. Tradičně tuto roli zastávali američtí prezidenti, ale i někteří republikáni přiznávají, že Trump ji nenaplňuje. Kongresman Don Bacon vyjádřil naději, že by se jí mohl Trump chopit, avšak dodal: „Je to populista a populisté se zaměřují na hněv.“ Bývalý guvernér Indiany Mitch Daniels k tomu poznamenal: „Hledám ten sjednocující hlas, ale nemohu tvrdit, že bych někde nějaký viděl.“ Podle deníkuThe Guardianse však našla politická postava, která částečně supluje prezidentovu roli. Guvernér Utahu Spencer Cox se opakovaně snaží nacházet společnou řeč se svými politickými oponenty. „Můžeme na násilí reagovat násilím, na nenávist nenávistí, a to je přesně problém politického násilí. Šíří se, protože vždy můžeme ukázat prstem na druhou stranu,“ uvedl Cox, když oznamoval zadržení mladého muže podezřelého z vraždy Kirka na univerzitě v Utahu. „V určitém okamžiku musíme najít východisko, jinak se situace ještě mnohem zhorší.“ Mladým lidem řekl, že „dědí zemi, kde se politika jeví jako vztek, a kde se zdá, že vztek je jedinou možností“. Dodal však, že existuje i jiná cesta: „Vaše generace má příležitost vytvořit kulturu, která se bude lišit od té současné. Ne tím, že budeme předstírat, že rozdíly neexistují, ale tím, že je přijmeme a povedeme o nich otevřené a náročné diskuze.“ Cox zasadil vraždu Kirka do širšího kontextu rostoucího politického násilí v zemi. Připomněl například pokus o atentát na Trumpa či vraždu demokratických zákonodárců v Minnesotě. „Musíme hledat způsob, jak přestat nenávidět své americké spoluobčany,“ vyzval. Jeho slova vyvolala uznání. Politický konzultant Frank Luntz označil Coxovo vystoupení za zlomový bod: „Možná se jednou ohlédneme zpátky a řekneme, že to byl buď konec naší slušnosti, nebo začátek její obnovy. Díkybohu máme lidi jako Cox.“ AgenturaAPpřipomíná, že Cox důsledně prosazuje uctivý dialog „v polarizované zemi, kde se to zdá být stále vzácnější“. Podle ní jeho rozhodné prohlášení zasáhlo Američany unavené z politického násilí a obávající se další eskalace. AP také upozorňuje, že Cox se dlouhodobě snaží propagovat dialog mezi politickými oponenty a nebojí se vystupovat po boku demokratických guvernérů. V kampani na guvernéra v roce 2020 se například společně se svým demokratickým soupeřem objevil v televizních reklamách, kde slibovali, že budou „nesouhlasit, aniž by se nenáviděli“. Tento krok byl v americké politice velmi neobvyklý. Cox si však svým postojem vysloužil i kritiku republikánských kolegů. V roce 2022 například vetoval zákon, který měl zakázat transsexuálním sportovcům soutěžit v dívčích týmech. Někteří konzervativci tehdy požadovali jeho vyloučení ze strany – mezi nimi i Kirk. Také jeho vztah k Trumpovi je komplikovaný. Přiznal, že ho nevolil ani v letech 2016 a 2020 a původně mu nechtěl dát hlas ani v roce 2024. Až atentát na prezidenta jeho postoj změnil. Cox, který je členem mormonské církve, uvedl, že věří, že Bůh Trumpa zachránil, aby mohl zemi vést k jednotě namísto nenávisti.", "images": 3, "disc": 364, "tags": ["Donald Trump", "Charlie Kirk", "Spencer Cox", "násilí", "Smrt"]}
{"title": "Maminy řeší děti, Taťkové manželky? Háma a Pazderková lákají na původní muzikál", "time": "2025-09-13T11:31:00+02:00", "content": " Novinkou v historii této pražské scény bude pětičlenná kapela přímo na jevišti, která doprovodí například scény nazvané Jako z filmu Woodyho Allena, Chlap s koulemi a Má máma. „Živá kapela na jevišti je od soukromého divadla odvážný krok. Je totiž podstatný rozdíl mezi živou a nahranou muzikou,“ řekl režisér Procházka. V inscenaci Taťkové starý mládenec Felix stojí na prahu nové životní kapitoly. Než však definitivně vkročí do manželství, dorazí na jeho rozlučku se svobodou kamarádi z otužileckého spolku. V jedné místnosti se tak střetnou osudy sarkastického scenáristy Oskara, otce na plný úvazek Dana, bytového architekta Lea a jeřábnice Ády. „V muzikáluMaminyženy řeší hlavně svoje problémy s partnery a dětmi. Taťkové to mají jinak, oni řeší problémy se svými ženami. Rozdíl je také v tom, že Ťaťkové jsou původní muzikál, všichni tři autoři hudby, textů i libreta jsou Češi. V pohledu na svět se ale američtí a čeští autoři neliší,“ uvedl režisér Procházka. Muzikál Taťkové režiséra Antonína Procházky s hudbou Ondřeje Brouska a Ondřeje G. Brzobohatého v Divadle Lucie Bílé „Taťkové nejsou portrétem konkrétního člověka, ale směsí různých povah. Čerpal jsem z vlastních zkušeností i fantazie a dbal na to, aby každá postava měla charakter a svůj příběh,“ dodal. V hlavních rolích muzikáluTaťkovése objeví Václav Kopta v alternaci s Alešem Hámou, Denny Ratajský, Iva Pazderková, Martin Sobotka, Peter Pecha či Kateřina Pechová. Premiérově se na prknech Divadla Lucie Bílé představí Zbyněk Fric a Přemysl Pálek. Muzikál je v Česku oblíbený od 90. let. V Praze například od 12. listopadu loňského roku v Hudebním divadle Karlín s úspěchem uvádějí Beetlejuice, který podle stejnojmenného filmu napsali americký scenárista Michael McDowell a Larry Wilson. V Kongresovém centru v Praze loni nabídli původní inscenaci Fantom opery, v níž se představili herci z londýnského Divadla Jejího Veličenstva (Her Majesty’s Theatre). Obnovená premiéra muzikálu Mýdlový princ s hity Václava Neckáře se v novém obsazení uskutečnila v Divadle Broadway. Divadlo Lucie Bílé premiérou inscenace Cena za něžnost letos 19. března oslavilo 70. narozeniny herečky Simony Stašové.", "images": 6, "disc": 0, "tags": ["muzikál", "Aleš Háma", "Iva Pazderková", "divadlo", "Antonín Procházka (herec)", "Lucie Bílá"]}
{"title": "Nové rychlovlaky Acela mají USA přiblížit světu. Ten však jezdí rychleji", "time": "2025-09-13T11:00:00+02:00", "content": " Nové soupravy jezdí na nejvytíženějším železničním koridoru v zemi mezi Washingtonem, New Yorkem a Bostonem. Maximální rychlost z nich činí nejrychlejší vlaky v USA. Stále však zaostávají za evropskými a japonskými konkurenty, jejichž vlaky běžně překračují rychlost 300 km/h. Amtrak – národní železniční společnost pro přepravu osob – si od projektu slibuje výrazné posílení kapacity. Proti prvotní verzi nabídne nových 28 souprav o čtvrtinu víc míst k sezení, vlaky mají širší a ergonomičtější sedačky, velká panoramatická okna, rychlou bezplatnou wifi, USB porty a elektrické zásuvky u každého místa, vypočítává webRailway Technology. Díky aktivnímu naklápěcímu systému od francouzského výrobce Alstom zvládají soupravy lépe průjezd oblouky a poskytují cestujícím plynulejší jízdu. „Acela je synonymem pro americkou vysokorychlostní železnici a dnešek znamená začátek nové éry,“ řeklCNBCprezident Amtraku Roger Harris. Podle něj jsou vlaky krásné, rychlé, vyrobené v USA a technologicky nejpokročilejší v historii společnosti. První reakce cestujících marketingová prohlášení dopravce mírní. Například zpravodaj listuWashington Postsi všímá tuhých a nepříliš pohodlných sedaček v business třídě. „Příjemné asi jako stolička u piana. Možná širší než u starší generace Acely, pocitově však stísněnější než v regionálních spojích,“ píše s tím, že příjemným detailem je naopak vlastní čtecí lampička u každého sedadla. Zlepšení se dočkal i internet na palubě. „Amtrak měl pověst mizerného internetového připojení. Tentokrát sliboval bezplatnou wifi s podporou 5G. Rozdíl je znát a připojení zvládne i HD stream. Problémy ale zůstaly: občasné odpojování, drobné prodlevy. Přesto velký posun k lepšímu,“ shrnuje reportér. Kritiku naopak schytaly dobíjecí porty se zastaralejším rozhraním USB-A. K dispozici jsou přebalovací pulty, což je posun proti dřívějším spojům. Občerstvení je podle prvotních dojmů spíš průměr. „Není tu jídelní vůz, spíš bufet vydávající jídla s sebou. V nabídce jsou sendviče, saláty a klasiky Amtraku jako hot dog a mac & cheese. Snídaňový sendvič s klobásou a sýrem vyjde na osm dolarů (165 korun), černá káva na 3,50 dolaru (70 korun). Jedlé, ale nic víc,“ píše Washington Post Na výrobě vlaků se podílelo přes 180 dodavatelů z 29 států a většina součástek vznikla v USA. Amtrak uvádí, že výroba umožnila vznik 15 000 pracovních míst. Samotné soupravy se montovaly v závodě Alstomu v Hornellu ve státě New York. Projekt má ale i odvrácenou stránku. Amtrak původně plánoval zahájit provoz už v roce 2022, ovšem technické komplikace a zpoždění při schvalování znamenaly tříletý skluz. Mezitím se společnost potýká i s finančními problémy. Podle amerického ministra dopravy Seana Duffyho ale nové soupravy představují krok správným směrem. „Amerika si zaslouží vysokorychlostní železnici. Rychlost 160 mil za hodinu je velký posun, i když nás čeká ještě dlouhá cesta.“ Amtrak od spuštění služby Acela na konci roku 2000 přepravil více než 69 milionů cestujících. Jen v roce 2024 uskutečnili pasažéři přes tři miliony jízd, což přineslo společnosti téměř 530 milionů dolarů v tržbách z jízdenek. NextGen Acela není jedinou modernizační investicí. Amtrak zároveň pořizuje nové dálkové lokomotivy, vlaky Airo pro regionální linky a renovuje interiéry vozů a jídelních vagonů. Modernizací procházejí také tři údržbové depa na severovýchodním koridoru, aby se zvýšila spolehlivost a efektivita provozu. Spojené státy se tak znovu pokoušejí dohnat zbytek světa ve vysokorychlostní železnici. Ambiciózní kalifornský projekt rychlotrati mezi Los Angeles a San Franciskem se mezitím prakticky zastavil, federální vláda mu navíc v létě odebrala klíčové dotace. Soukromý dopravce Brightline, kterýprovozuje vlaky na Floriděrychlostí až 200 km/h, zase čelí vysokému zadlužení a ztrátám. NextGen Acela je proto momentálně nejviditelnějším symbolem amerických snah o moderní železniční dopravu. Amtrak plánuje uvést všech osmadvacet souprav do provozu do roku 2027.", "images": 1, "disc": 61, "tags": ["Zprávy z dráhy", "Spojené státy americké", "Amtrak", "projekt", "vysokorychlostní trať", "New York", "Alstom", "Washington Post"]}
{"title": "Terezín připomíná „českého Wintona“. Pomáhal i židovským a německým dětem", "time": "2025-09-13T11:00:00+02:00", "content": " Přemysl Pitter se narodil v roce 1895 v Praze. Měl šest starších sourozenců, kteří však všichni zemřeli ještě v dětském věku. Po vypuknutí první světové války vstoupil jako dobrovolník do armády, ale válečné hrůzy na frontách jím hluboce otřásly. Dvakrát dezertoval, dvakrát byl odsouzen k smrti a dvakrát šťastnou náhodou unikl trestu. Z války, kde prožil velké duchovní obrácení, se domů vrátil jako přesvědčený a aktivní pacifista. Vystudoval evangelickou teologii a věnoval se sociální činnosti. V roce 1933 založil na Žižkově „Milíčův dům“, v němž zřídil ubytovnu pro opuštěné a potřebné české děti. V Milíčově domě však časem nalézaly azyl i děti německých protifašistických exulantů. Po nacistické okupaci se zde Pitter staral také o židovské děti, jejichž rodiče byli odvlečeni do koncentračních táborů, a i přes přísný zákaz podporoval židovské rodiny. Když jej vyslýchalo gestapo, otevřeně přiznal, že Židům pomáhá. Zatčen však nebyl. Na konci druhé světové války, v prvních květnových dnech roku 1945, Pitter zažil hluboký otřes, kdy se v Praze stal svědkem sadistických násilností páchaných davem na německém obyvatelstvu. Ve svých poznámkách napsal: „Nikdy nebyl náš národ tak nesvobodný jako dnes, tak zotročený pomstychtivostí, ovládnutý temnými pudy a bezohledností. Je snad hodno národa Husova a Masarykova, aby své nepřátele upaloval zaživa a trýznil jejich ženy a děti?“ Krutá zkušenost čekala Pittera také v Terezíně, kde československé úřady přeměnily bývalou věznici pražského gestapa v Malé pevnosti na internační tábor pro Němce a soustředily sem i množství německých dětí. Pitter byl zděšen, do jakých hrůzných poměrů byli pováleční vězňové včetně dětí uvrženi, a rozhodl se pomoci alespoň těm dětem, které měly šanci, že přežijí. „Pitter zorganizoval ojedinělou humanitární pomoc dětem nazvanou Akce zámky, při níž na státem zkonfiskovaných zámcích Štiřín, Olešovice, Kamenice, Lojovice a penzionu Ládví zřídil ozdravovny, kde se zotavovaly nejen židovské děti vracející se z koncentračních táborů. V letech 1945–1947 zde Pitter se svými spolupracovníky poskytli péči a pomoc strádajícím židovským a německým dětem,“ popisuje Stanislav Lada, mluvčí Památníku Terezín, který má výstavu zapůjčenou od Národního pedagogického muzea a knihovny J. A. Komenského. Po komunistickém převratu v únoru 1948 byl Milíčův dům znárodněn a Pitterovi hrozily nucené práce v uranových dolech. Jako křesťan, který se aktivně staral o strádající a opuštěné děti, se stal terčem perzekucí a jeho názory byly označeny jako reakcionářské. „V roce 1951 byl Přemysl Pitter donucen k emigraci. Působil v emigrantském táboře Valka u Norimberku a po jeho uzavření ve Švýcarsku, kde založil Československou společnost pro vědy a umění, Husův sbor Čechů a Slováků a českou školu. Časem se mu dostalo významných ocenění a uznání v Izraeli, ve Spolkové republice Německo, ve Švýcarsku a po roce 1989 i v Československu. Zemřel v roce 1976 ve švýcarském Curychu,“ doplňuje Lada. Výstava nazvaná Evropský humanista Přemysl Pitter je k vidění do 30. listopadu", "images": 1, "disc": 0, "tags": ["Zprávy z Litoměřic a okolí", "Ústecký kraj", "Přemysl Pitter", "Koncentrační tábor Terezín"]}
{"title": "Plzeň slaví s loutkami i akrobaty. Skrytou hvězdou světové show je i jeřábník", "time": "2025-09-13T10:53:00+02:00", "content": " Náměstí Republiky v Plzni se v pátek večer zcela zaplnilo lidmi podobně jako při slavnostním zahájení ročního programu Evropského hlavního města kultury v roce 2015. Zahrála rocková kapela The Rackers, následně centrem prošel průvod sedmi obřích loutek francouzské divadelní společnosti Picto Facto. Vyšel z náměstí a pokračoval Riegrovou ulicí k Velkému divadlu, k Brance a Františkánskou ulicí došel zpět na náměstí. Herci v rámci cesty městem předvedli sedm drobnějších představení. Následovala exhibice španělské akrobatické skupiny Voalá Station s hudebním doprovodem kapely Duchamp Pilot. V rámci hodinové show s názvem Muaré Experience se dvanáct akrobatů vznášelo několik desítek metrů nad hlavami diváků zavěšených i se soustavou dekorací na laně pod velikým jeřábem. Představení provázela také působivá světelná show. Dramaturgii večera pro Plzeň připravil Jiří Suchánek, který před deseti lety šéfoval programu Evropského hlavního města kultury. Pořadatelé na velkých obrazovkách připomněli hlavní pilíře ročního programu a osobnosti, které se na něm podílely. Skrytou hvězdou představení, které má světové parametry a jeho protagonisté s ním procestovali většinu kontinentů, byl také jeřábník, který celou show uváděl po dobu zhruba šedesáti minut do pohybu. Nepřijel s umělci, pracuje pro známou stavební firmu APB - Plzeň, jejíž jeřáb si skupina pro své představení pronajala. „Trénoval jsem s nimi jen dvě hodiny ve čtvrtek. Není to tak složité,“ usmíval se Jiří Urbánek v kabině jeřábu, který uzvedne až stotunové břemeno a rameno umí vysunout až do 60 metrů nad zem. „Dostával jsem vysílačkou pokyny překládané českým kolegou. Bylo to jednoduché: nahoru, dolů, rychleji, pomalu, zpátky. Všechno vidím i na displeji na záběrech z kamer, které jeřáb má,“ vysvětloval. Akrobati se podle něj pohybovali ve výšce až 38 metrů nad zemí. V rámci projektu Plzeň v září se na náměstí reprízuje celá show ještě v sobotu večer od 18.30 hodin. V neděli od 18 hodin pak bude patřit Divadlu J. K. Tyla, vystřídají se všechny čtyři umělecké soubory a z divadla je živě ze streamu na LED obrazovkách doprovodí jejich orchestry.", "images": 5, "disc": 1, "tags": ["Zprávy z Plzně a okolí", "Plzeň", "show", "Akrobacie", "Evropské hlavní město kultury"]}
{"title": "Samovolně rozjetá vlečka traktoru zranila dva muže. Na místo letěl vrtulník", "time": "2025-09-13T10:00:00+02:00", "content": " „Jedenadvacetiletý muž měl po nehodě vážné poranění dolní končetiny. Záchranáři mladíkovi zajistili žilní vstup a podali mimo jiné léky tlumící bolest. Poté na končetinu nasadili takzvanou trakční dlahu. S aplikovanou infuzní a kyslíkovou terapií byl muž letecky transportován na urgentní příjem do Fakultní nemocnice v Ostravě,“ uvedl mluvčí záchranářů Lukáš Humpl. Druhým zraněným byl sedmašedesátiletý muž, který utrpěl poranění hrudníku. Po ošetření a zaléčení bolesti byl pozemní cestou přepraven na urgentní příjem do nemocnice ve Frýdku-Místku. „Oba pacienti byli v době předání do zdravotnického zařízení ve stabilizovaném stavu,“ dodal Humpl. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 1, "disc": 2, "tags": ["Traktor", "Lukáš Humpl", "Fakultní nemocnice Ostrava", "Bolest", "Zprávy z Frýdku-Místku a okolí", "okres Frýdek-Místek"]}
{"title": "Máme tu epidemii žloutenky, z covidu jste se nepoučili, vyčetl Vojtěch Válkovi", "time": "2025-09-13T10:00:00+02:00", "content": " Počty nakažených žloutenkou nezvykle rostou. Letos se jí nakazilo asi 1350 lidí a odborníci varují, že s nástupem nakažených dětí do školy jich může přibývat. Vojtěch hned v úvodu Rozstřelu Válkovi vyčetl, že se nepoučil z covidu a škrtl 130 pracovních míst v krajských hygienických stanicích. „Máme tady epidemii žloutenky, nedávno jsme měli epidemii černého kašle. Vidíme, že podobných epidemií infekčních chorob přibývá. Když se podívám na to, jak jsme se poučili z covidu, tak si přiznejme, že se toho za poslední čtyři roky moc nestalo. Když my jsme končili covid, navyšovali jsme personální kapacity krajských hygienických stanic o 130 míst,“ začal Vojtěch. „Přišla nová vláda a tato místa škrtla. Myslím si, že dokonce dneska je ještě ten personální stav nižší, než byl před covidem,“ pokračoval. Válek vyvrátil, že by v případě žloutenky a černého kašle šlo o epidemii. Na žloutenku jeho vláda prý zajistila dostatek očkovacích vakcín a odmítl, že by něco podcenil. Několikrát pak Válek vyzval, aby lidé dbali na důslednou hygienu rukou. „Prosím, myjte si ruce, dezinfikujte si ruce, používejte mýdlo. Tak, jak jsme se to učili v době covidu. To je naprosto klíčové,“ zdůraznil Válek. Velkým problémem současného zdravotnictví jsou dlouhé čekací lhůty na vyšetření a zákroky. Někteří pacienti třeba na magnetickou rezonanci nebo na kolonoskopii čekají tři až čtyři měsíce. Pro hnutí ANO je jejich zkrácení jednou z programových priorit. Vojtěch chce v prvé řadě zavést národní monitoring čekacích dob, protože dnes ani pojišťovny neví, jestli jejich nasmlouvaní lékaři přijímají pacienty a jak dlouho se u nich čeká. Pomoci ve sbírání dat by měla eŽádanka. Stejně jako Vojtěch před lety nařídil povinně lékařům, aby vystavovali eRecepty, vyžadoval by po nich i odesílání žádanek na vyšetření elektronicky. „Mohu garantovat, že pokud budu ministrem zdravotnictví, eŽádanku zavedu jako povinnou, aby se nestalo to, co u eReceptu. Ten využívalo jen tři procenta lékařů, když povinný nebyl,“ prohlásil kandidát za hnutí ANO. Podle Válka ale je dostatečný systém, který zavedl on. To znamená, že není nutné lékařům nařizovat vystavování eŽádanek, stačí, že se zdravotnickým zařízením nařídilo je přijímat. „Dnes taky není povinné posílat snímky magnetické rezonance elektronicky, a přesto už nenajdete v České republice jediné pracoviště, které by je posílalo jinak než elektronicky,“ reagoval Válek. A pochlubil se, že zatímco při jeho nástupu do funkce v roce 2021 pacienti podstoupili 192 tisíc vyšetření magnetickou rezonancí, v roce 2024 275 tisíc vyšetření. „Jsou ale regiony, kde problém s dlouhými čekacími dobami je a my tam musíme schvalovat nákup přístrojů a musíme dál bonifikovat pracoviště, která jedou ve dvousměnných provozech a jedou o víkendech,“ nastínil Válek svoje řešení. Na eŽádance se neshodli, zato oba se vzájemně pochválili za navyšování počtu studentů na lékařských fakultách. To by do budoucna mělo pomoct řešit problém s nedostatkem a stárnutím doktorů. Oba dále odmítli povolit eutanazii, smysl vidí spíše v podpoře kvalitní paliativní péče. Na závěr pořadu padlo i několik otázek, které se netýkají zdravotnictví. Zatímco Válek by vyměnil českou korunu za euro do roku 2030, Vojtěch pro přijetí eura není. Oba by klidně místo současného partnerství zavedli pro stejnopohlavní páry manželství. Ani jeden by nechtěl jít do koalice s hnutím Stačilo! A přestože šéf hnutí ANO Andrej Babiš jasně odmítá závazek států NATO vynakládat pět procent HDP na obranu, Vojtěch na to má trochu jiný názor. „Těch pět procent nemá být čistě na obranu, 1,5 procenta z toho může být na krizovou připravenost, třeba i nemocnice. Takže si myslím, že pokud to bude takto rozvrženo, tak samozřejmě nějaký trend navyšování bude,“ uvedl. Tyto výdaje ale podle něj nesmí být na úkor sociálních věcí nebo školství. Válek obranu a bezpečnost označil za naprostou prioritu. „Je to hlavní úkol státu zajistit svým občanům bezpečnost. V Polsku 200 kilometrů od Ostravy spadl ruský dron. To jasně ukazuje, že my musíme posílit bezpečnost a to uděláme jedině tak, že do ní budeme investovat a budeme součástí NATO,“ odvětil Válek.", "images": 7, "disc": 127, "tags": ["Ministerstvo zdravotnictví ČR", "Rozstřel", "Rozstřel", "TOP 09", "Koronavirus (covid-19)", "Vlastimil Válek", "Žloutenka", "epidemie"]}
{"title": "To není science fiction. Rodinná farma z Vysočiny pěstuje a prodává melouny", "time": "2025-09-13T09:08:00+02:00", "content": " Letos vyprodukují do začátku října pravděpodobně deset tun – pokud do dozrávání ovoce neblaze nezasáhne počasí. Například první mrazíky. „V podstatě nás inspirovali zákazníci. Nejprve jsme před čtyřmi lety zasadili česnek a úspěšně začali s prodejem. Pak se lidi ptali: máte i brambory, cibuli, rajčata? A melouny? A my jsme si řekli: melouny? Nakonec, proč to nezkusit?“ líčí jednatelka Farmy Pech Gabriela Pechová. Melouny letos pěstují na třetině hektaru na poli poblíž Olešné u frekventované silnice z Jihlavy na Pelhřimov. Tady mají i místo prodeje své zeleniny, ovoce a brambor. Má to své výhody. „Nemusíme se starat o reklamu, protože lidé, co jezdí kolem po silnici, si sami všimnou, že tady na poli pracujeme a stále sem někdo zajíždí a nakupuje u nás. Druhým plusem je, že brigádnice u pultů to, co prodávají, krátce předtím z pole samy sklidí, takže je to úplně čerstvé. A odpadají starosti s přepravou,“ vysvětluje sedmatřicetiletá Gabriela Pechová. Čerstvé melouny odrůd Bedouin a Lusitana z Farmy Pech se rychle staly atraktivním zbožím. „Dnes jsme meloun koupili a všem nám moc chutnal. Lepší jsme nikdy nejedli. Opravdu luxusní, sladký a šťavnatý,“ napsala na sociální sítě Pavla Blažková, jedna ze zákaznic. „Naše melouny nemají tak červenou barvu dužiny jako melouny z jihu, na to tady přece jen chybí to teplo. Dorůstají také menší váhy – od dvou a půl do šesti kilogramů. Chutnají ale výborně,“ řekla Pechová. Farma, kterou Gabriela založila s manželem Danielem, je velmi mladá. Vznikla před čtyřmi lety. „Tehdy jsem šla na mateřskou dovolenou a s mužem jsme hledali další smysl našeho bytí. Oba jsme v zemědělství vyrostli a máme k němu vztah, tak nás napadlo zasadit česnek. Tím to začalo. Po první sezoně jsme si řekli, že budeme pokračovat. Dnes máme kromě pole přímo u naší prodejny dalších pronajatých osm hektarů,“ přibližuje Pechová. K česneku se přidalo v dalším roce pěstování cibule, rajčat a melounů a také okrasných a halloweenských dýní. „Hned jsme na to navázali tím, že pro známé a přátele děláme v Útěchovičkách halloweenský průvod,“ přidala Gabriela Pechová. Farma má dva stálé pracovníky: Gabrielu a Daniela. A v sezoně osm až patnáct brigádníků, z nichž minimálně tři brigádnice jsou denně u prodeje ve stánku. Až na výjimky – například brambory od příbuzných z rodiny Pechovi přeprodávají – je všechno ovoce a zelenina sklizeno krátce před prodejem a prodáno přímo tam, kde vyrostlo. Zavedli úspěšný samosběr okurek, v příštím roce vyzkoušejí – jak to už dělají na řadě farem – samosběr jahod. Výměra osázená melouny je nenápadná. Vlastní rostlina je nízká a v listoví lze melouny uvidět, až když je člověk dva tři metry od nich. Pěstování melounů v podmínkách Vysočiny chce určité triky, například fólii pod rostliny, která je biologicky rozložitelná a zahřívá půdu. „Necháváme si poradit od zkušenějších a vtipné je, že nejvíce inspirace nacházíme na YouTube, kde každý od mikropodniků po korporáty dává návody, jak kterou rostlinu pěstovat. Takže v zimě místo pohádek koukáme na YouTube na pěstování rajčat a melounů,“ směje se Pechová. Pro melouny je nejdůležitější teplo a přesná zálivka. „Jinak uvnitř dužniny začnou vznikat pukliny z toho, jak melouny rostou, protože jsou s nadsázkou z vody složeny skoro stoprocentně,“ vysvětluje farmářka. „Počasí má zásadní vliv, takže jsou to nervy, hlavně krátce před sklizní – občas to obrečím, když se nám něco nepodaří. Ale stejně tak mě často dojímá vděčnost našich zákazníků. Když babička, která si nás dokázala najít na internetu, ačkoli nemá chytrý telefon, nám pak napíše, že si u nás koupila 30 kilo rajčat a v životě nejedla lepší. To na city silně zapůsobí,“ líčí Pechová. Protože na mateřské pečuje o dvě malé děti, má na farmě na starosti především agendu, sociální sítě a vyřizování objednávek. Ale i práci ve skleníku v Útěchovičkách, kde farma sídlí. „Vstanu ráno v pět a do osmi, než se ozve chůvička, že se nám vedle v místnosti budí děti, vyvazuju tři hodiny ve fóliáku rajčata a okurky,“ popisuje Gabriela Pechová. Farmaření nese svá specifika, která farmářský pár dobře zná. „V červnu a červenci manžel pracuje od pěti ráno do jedenácti večer každý den. Během toho má denně třeba osmdesát telefonátů od zákazníků. Dovolenou si vybereme v zimě, kdy máme tři měsíce prakticky volno, tak jezdíme na bazén, na lyže a snowboard. Tak to prostě je,“ přibližuje Pechová. Je polovina září a na poli u rušné silnice „šestsetdvojky“ poblíž Olešné nenápadně dozrávají další sladké melouny z Vysočiny.", "images": 6, "disc": 9, "tags": ["Pelhřimov", "Zprávy z Pelhřimova a okolí", "Pelhřimovsko", "Vysočina", "Meloun", "Statek", "Vysočina"]}
{"title": "Na shledanou, Praho! Van Graaf zavírá svůj obchodní dům na Václavském náměstí", "time": "2025-09-13T09:00:00+02:00", "content": " Obchodní dům s módou Van Graaf na Václavském náměstí nabízel od června 2010 na více než 10 tisících metrech čtverečních a pěti podlažích kolem 200 mezinárodních značek. Teď je ale jeho konec jistý. Na výlohách se objevily velké nápisy „Na shledanou, Praho. Zavíráme náš obchodní dům. Vše musí pryč.“ Rozhodnutí společnosti ukončit provoz na Václavském náměstí potvrdilo i několik zaměstnanců. „Je pravda, že se Van Graaf zavře a v Praze již nebude. Ohledně podrobností se obraťte na vedoucí prodejny,“ sdělil jeden z pracovníků pod podmínkou anonymity. Ani na sociálních sítích Van Graafu nejsou uvedeny žádné podrobnosti či dokonce zmínka o chystaném uzavření. Podle informací redakce by se do uvolněných prostor měla nastěhovat španělská módní značka Zara. Na žádost o oficiální stanovisko v úterý 16. září zareagoval Van Graaf. „K 7. prosinci opouštíme naši pražskou pobočku, ale již nyní zvažujeme nové možnosti, abychom mohli být brzy znovu k dispozici našim zákazníkům v Praze,“ uvedla Petra Holečková, CRM Specialist společnosti Van Graaf. Do té doby láká obchodník na masivní výprodeje. Sleva dosahuje až 50 procent, navíc je možné uplatnit extra slevu 20 procent na celý sortiment. Oblečení se tak prodává výrazně levněji, což zájemce přitahuje. „Koupil jsem si několik triček za výhodnou cenu, ale musel jsem vystát zhruba desetimetrovou frontu u pokladen. Bylo to horší než v nedalekém Primarku,“ popsal jeden z pravidelných zákazníků. Van Graaf je německá rodinná firma, která spadá pod koncern Peek & Cloppenburg. Kromě České republiky působí i v Německu, Rakousku, Polsku, Maďarsku a Švýcarsku. Nabízí multibrandový koncept – tedy širokou škálu mezinárodních módních značek pod jednou střechou. Pražská pobočka byla v době svého otevření jedinou v Česku a patřila mezi vlajkové obchody firmy mimo německý trh.", "images": 1, "disc": 151, "tags": ["obchodní dům", "Václavské náměstí", "Česká republika"]}
{"title": "Kvůli leukemii dala syny do Klokánku. Těžká nemoc připravila matku o příjem", "time": "2025-09-13T08:56:00+02:00", "content": " „Nemohla jsem dýchat, vykašlávala jsem krev,“ vzpomíná Snížková. V té době musela navíc učinit těžké rozhodnutí. Je samoživitelka a nikdo z rodiny si chlapce nemůže vzít na déle než několik dní. Jakub a Honzík proto museli na nějaký čas do Klokánku. „Chtěla jsem, aby prožili hezké dětství. Kvůli mé nemoci přišli o veškeré své zájmy a já zůstala ze dne na den bez příjmu,“ říká žena. Krátce po hospitalizaci uvedli lékaři Snížkovou kvůli krvácení a respiračnímu selhání do umělého spánku. „Zpočátku se to nejevilo dobře, lékaři volali rodině, aby se přišla rozloučit, že to nejspíš nezvládnu,“ popisuje. Když se po dvou týdnech probouzela, měla halucinace. „Zdálo se mi, že mě unesli, týrali někde v garáži, odvezli do jiné nemocnice, ukradli mi děti, a když mě hledala policie, uspali mě. Zdálo se mi i o vlastní smrti,“ líčí. Po probuzení navíc Snížková zjistila, že se téměř nemůže hýbat. „Pokrčila jsem nohy, ale to bylo všechno. Když jsem si uvědomila to ponížení, že nezvládnu základní věci, že si nedojdu na záchod, neumyju se, opět jsem začala brečet,“ vzpomíná. Po několika dnech se zvládla napít, stále ale dostávala umělou výživu nosem. Začala také rehabilitovat a po měsíci stráveném v nemocnici mohla na dva týdny zpátky domů. „Byla jsem slabá, nic jsem nevydržela, klepala jsem se vysílením a často jsem brečela, protože jsem byla zoufalá ze své nesoběstačnosti,“ říká Snížková. Následoval pravidelný režim několikadenních chemoterapií v nemocnici a pobytů doma. „Při téhle nemoci jsem zažila nejhorší bolesti, které mě kdy potkaly,“ říká žena. Několikrát podstoupila lumbální punkci, při které se jehlou odebírá vzorek mozkomíšního moku z dolní části páteře, či odběr kostní dřeně z pánevní kosti. Léčba se několikrát zkomplikovala. „Mám prý nějakou bakterii, na kterou nezabírají léky, ale pouze antibiotika do žíly. Po dvaceti dnech jsem podepsala revers, už jsem to tam psychicky nezvládala, chtěla jsem za klukama. Vydržela jsem pět dní, než jsem v horečkách skončila zpátky na dalších čtrnáct dní,“ líčí Snížková. Chlapci už jsou z Klokánku zpátky doma, rodinu ale stále čeká dlouhá cesta. Snížková v polovině srpna podstoupila transplantaci kostní dřeně a stále se zotavuje. Po propuštění bude muset být ve sterilním prostředí, nesmí ani mezi větší množství lidí. „Po dobu sto dní budu muset každý týden na kontrolu a každý měsíc na odběr kostní dřeně. A s návratem do práce tento rok nemám počítat,“ říká Snížková. Od konce července lidé Snížkové a jejím dvěma synům poslali milion korun ve veřejné sbírce. Peníze už pomohly zaplatit letní tábory, které Snížková zamluvila ještě před diagnózou. Část půjde na další hlídání i úklid domu. Snížková totiž musí být po transplantaci ve sterilním prostředí. „Díky tomu bych se mohla v klidu soustředit na léčbu a uzdravování – a být tu pro své děti jako máma, kterou potřebují,“ dodává. Do sbírky mohou lidé přispět na stráncedonio.cz.", "images": 2, "disc": 13, "tags": ["onemocnění", "Leukémie", "nemocnice", "Kostní dřeň"]}
{"title": "TELEVIZIONÁŘ: Stárnoucí Michael Douglas učí mladé, jak hrát. A srší vtipem", "time": "2025-09-13T08:31:00+02:00", "content": " Nutno ovšem hned připomenout, že šarmantní Douglas tady neperlí sám, velkou zásluhu na úspěchu si připisuje také morousovitý Alan Arkin v roli jeho kamaráda. Michael Douglas představuje stárnoucího herce, který už má okamžiky největší slávy dávno za sebou a teď se živí tím, že herectví vyučuje podle metody nazvané vlastním jménem. Jeho nejlepší přítel čili Arkin nedávno ovdověl, takže oba mají své důvody, proč pochybovat o smyslu vlastní existence. Jenže naštěstí pro diváky tak nečiní bolestínsky, nýbrž právě naopak, s gejzírem černého humoru a zralého sarkasmu, který dvojici veteránů provází starými i novými vztahy, nástrahami moderní doby i starostmi s potomky. Za projektem stojí Chuck Lorre, který přivedl na svět hity Teorie velkého třesku, Mladý Sheldon či Dva a půl chlapa, a kromě autorského vtipu jej naplnil několika hvězdnými hosty. Například se tady objeví Kathleen Turnerová, která si s Douglasem zahrála mimo jiné ve filmu Válka Roseových. Zábavnou úlohu dostal také Danny De Vito, a sice urologa, který má na starosti vyšetření prostaty. Ačkoli příběh vypráví o seniorech, nic mu není vzdálenějšího než sentimentální fňukání, jeho hrdinové se totiž soumraku života brání smíchem na hraně cynismu. Vznikly celkem tři řady úspěšného seriálu,, který se mimo jiné týká řady reálných celebrit a zákulisí Hollywoodu obecně. Finále už se muselo obejít bez Arkina, jehož jízlivé špičkování s Douglasem citelně chybí.", "images": 4, "disc": 4, "tags": ["Michael Douglas", "Alan Arkin"]}
{"title": "Kamčatku znovu zasáhlo zemětřesení. Úřady varovaly před tsunami", "time": "2025-09-13T08:05:00+02:00", "content": " Epicentrum zemětřesení se nacházelo zhruba 112 kilometrů východně od správního střediska Petropavlovsk-Kamčatskij a jeho ohnisko v hloubce 39,5 kilometru. Žádné škody po otřesech, které podle německého geofyzikálního centra GFZ dosáhly 7,1 stupně, nejsou zatím hlášeny. Většina ze zhruba 165 000 obyvatel Kamčatky žije ve správním středisku Petropavlovsk-Kamčatskij. Na poloostrov jezdí i turisté, zejména kvůli horské krajině a přírodním parkům. Na Kamčatce je kolem 30 aktivních sopek, poloostrov je tak jednou ze seizmicky nejaktivnějších zón na světě. Na konci července oblast u pobřeží Kamčatky zasáhlo jedno z deseti nejsilnějších zemětřesení měřené historie. Otřesy o síle 8,8 vyvolaly tsunami, jejíž výška na ruském Dálném východě dosáhla až pěti metrů. ", "images": 2, "disc": 2, "tags": ["Kamčatka", "Zemětřesení", "tsunami"]}
{"title": "Soud v USA rozhodl, že vláda může ukončit právní ochranu až 430 tisíc migrantů", "time": "2025-09-13T07:21:00+02:00", "content": " Podle AP je to nejnovější zvrat v právním sporu o politiku předchozího prezidenta, která vytvořila nové a rozšířené možnosti pro lidi žít ve Spojených státech, obvykle po dobu dvou let s pracovním povolením. Administrativa prezidenta Joea Bidena z Demokratické strany od roku 2022 umožňovala Venezuelanům, kteří do Spojených států přicestovali letecky, požádat o dvouletý podmínečný pobyt, pokud prošli bezpečnostními kontrolami a měli v USA sponzora. V roce 2023 vláda tuto možnost rozšířila i na Kubánce, Haiťany a Nikaragujce. Mezi říjnem 2022 a lednem 2025 jí využilo 532.000 lidí. Trumpova administrativa v březnu oznámila, že tuto možnost ruší. „Lidé, kteří sem přišli z Kuby, Haiti, Nikaraguy a Venezuely, udělali vše, co od nich vláda požadovala. Trumpova administrativa krutě a nesmyslně nesplnila svou část dohody,“ uvedla advokátka Esther Sungová, která spolupracuje s žalující stranou. „I když jsme tímto rozhodnutím hluboce zklamáni, budeme i nadále horlivě hájit zájmy našich klientů a členů skupiny, zatímco soudní spor pokračuje,“ dodala. Páteční rozhodnutí je vítězstvím pro Trumpovu administrativu, ale v praxi se nic nemění, píše AP. Trump ve volební kampani sliboval, že deportuje miliony lidí. Od svého lednového nástupu do úřadu se snaží zrušit opatření Bidenovy administrativy, která rozšířila možnosti legálního pobytu migrantů v USA.", "images": 1, "disc": 29, "tags": ["Spojené státy americké", "vláda Donalda Trumpa"]}
{"title": "Prasátko uveze vagony s dětmi i dospělými, trať chtějí ještě prodloužit", "time": "2025-09-13T06:15:00+02:00", "content": " „Když jsem skončil v klubu v Plzni, ježdění s párou mi chybělo. Říkal jsem si, že bych mohl přejít na menší vlaky a těmi také vozit děti i dospělé. Zároveň jsem nechtěl, aby to bylo moc těžké a velké,“ vysvětlil Zbyněk Mikudík, jak dospěl k zahradní železnici s rozchodem kolejí 184 milimetrů. Ve stejné velikosti je postavena i řada dalších zahradních železnic v republice, včetně té u nás asi nejrozlehlejší, která je v Brně. Koleje, výhybky i bateriovou lokomotivu si nadšenci postavili sami. „Inspiroval jsem se hlavně v Německu. Okoukal jsem i to, z čeho dělají koleje. Říkal jsem si, že když to funguje tam, mohlo by to jít i u nás. Pražce jsem zvolil kovové, protože si říkám, že když je vše kovové a pořádně svařené, vydrží to déle než dřevo. Kolega, který kolejiště stavěl na dřevěných pražcích, je postupně musí vyměňovat, protože časem vyhnívají. Kov by měl vydržet déle,“ doufá Mikudík. Nadšenci do zmenšené železnice se před lety dohodli s obcí a v roce 2022 začali kultivovat tehdy ještě náletovými dřevinami zarostlý prostor u fotbalového hřiště v Břasích. Bagry srovnaly území, náklaďák dovezl buňku, která se stala základem pro nádražní budovu. Před pár dny v areálu přibyl i starý osobní vagon, který chtějí opravit a udělat v něm klubové zázemí. Po kolejišti zatím jezdí zmenšená lokomotiva, jejímž vzorem byl skutečný stroj známý mezi železničáři jako Prasátko. Ta po okruhu dlouhém 150 metrů bez problémů utáhne i několik vagonků obsazených dětmi i dospělými. Jediná stanice se šesti kolejemi, dokončovanou výtopnou a už zprovozněnou točnou, se jmenuje Břasy, hlavní nádraží. „Plánujeme ještě trať prodloužit o velký okruh, který povede kolem tréninkového hřiště fotbalistů. Tam asi vybudujeme i jednu zastávku. Naše lokomotiva jezdí na baterie. Nejdéle jsme tu s ní jezdili 11 hodin a nepotřebovala ani jednou dobít,“ řekl Mikudík. AreálParostrojní železnice Břasyožije jízdami pro veřejnost dnes, v sobotu 13. září. Zájemci se mohou svézt od 10 do 17 hodin. Trojice nadšenců bude s pomocí rodiny opět před odjezdem každého z vlaků štípat cestujícím jízdenky klasickými kleštičkami, které patřily do základní výbavy průvodčích ČSD ještě v 80. letech minulého století. „Jezdíme jednou dvakrát do měsíce. Lidé, se kterými jsme tu mluvili, se k nám přijeli podívat a svézt třeba i z Nepomuku nebo Chomutova,“ dodal Zbyněk Mikudík. Sobotní nabídku by navíc měl oživit jízdami i historický červený motorák známý jako Hurvínek, má pendlovat po lokálce mezi nedalekým Stupnem a Radnicemi. Nadšenci mají spousty plánů, co na kolejišti vylepšit, opravit, které výhybky by třeba v budoucnu mohli přestavovat na dálku. Mikudík má velký sen, řídit po kolejišti v Břasích parní mašinu. „Po páře se mi stýská. Jednu parní mašinu pro naši železnici stavím, ale je to běh na dlouhou trať, bude to trvat ještě asi hodně dlouho. I tak bych chtěl návštěvníky ještě letos svézt vláčkem, který bude mít v čele parní lokomotivu. Každým dnem by měla dorazit do celního skladu parní lokomotiva, kterou jsem na dálku koupil v Anglii. Doufám, že až ji přivezeme, bude bez problémů fungovat,“ věří Zbyněk Mikudík.", "images": 5, "disc": 2, "tags": ["Zprávy z dráhy", "Plzeňský kraj", "Zprávy z Rokycan a okolí", "železnice", "Břasy", "okres Rokycany", "Plzeň"]}
{"title": "Po povodních v roce 2024 se lidé báli, komu se na domě objeví osudné X", "time": "2025-09-13T05:00:00+02:00", "content": " V pátek 13. září 2024 přišly do Česka povodně. Ještě pár dní předtím bylo horko, slunečno a jen předpovědi meteorologů věštily blížící se pohromu. Když pak začalo pršet a řeky stoupaly, muselo domovy opustit mnoho tisíc lidí, hlavně v Moravskoslezském a Olomouckém kraji. Návrat „domů“ byl pro mnohé z nich strašný. Redakce iDNES.cz tehdy přinesla příběhy lidí a rodin, pro které povodně znamenaly i vynucenou změnu domova. Rodina Michala Lukáše se měla do zrekonstruovaného domu v Šumperské ulici v Jeseníku stěhovat za měsíc. Ale než to stihli, kus pracně opravené nemovitosti utrhla voda. Statici pak vzkázali: dům musí pryč. Nedalo se nic dělat, podemletá stavba hrozila zřícením. A zdaleka nebyla jediná. Na Jesenicku muselo jít k zemi kolem dvacítky domů. Lukášovi měli to „štěstí“, že v domě ještě nebydleli. Takto dopadl dům rodiny Michala Lukáše v Jeseníku: To jednaosmdesátiletý Stanislav Vincour strávil v Šumperské ulici skoro celý život. S rodiči se sem nastěhovali, když mu byly tři. Povodeň mu půl domu vzala. „Těžce to nese,“ politovali ho sousedé, u kterých našel dočasný azyl. Když k troskám jeho domova dorazila demoliční četa, sedl na kolo od odjel. Na zkázu svého domova se dívat nedokázal. Všechny poškozené a podmáčené domy zkoumali statici. Když zjistili, že stavba není bezpečná a opravit ji nelze, označili ji červeným křížem, někde ještě doplněným nápisem „demolice“. Tenhle ortel si pro svůj domov nepřál nikdo. A co horšího, do označených staveb si lidé, kteří je narychlo opouštěli, nemohli dojít ani pro své věci, pro hmotnou vzpomínku... „Ta situace je strašlivá. Musíte lidem sdělit, že jejich dům opáskujete a už do něj nikoho nepustíte, že si ani nemohou vzít žádné věci a jejich celoživotní dílo půjde k zemi, protože tak rozhodl statik. Je to zlé,“ řekl na rovinu Jan Kalina z jesenického stavebního úřadu. Demolice prvního domu v Zátoru na Bruntálsku zničeného povodní. Dům č.p. 107 patřil rodině Marie Kolářové, která se v něm narodila. Manžel Lubor za ní přišel z Radkova. Také v sousedním kraji se lidé loučili se svými domovy. Zátor na Bruntálsku přišel hned o pět domů. Na demolici toho, ve kterém strávila skoro celý život a kde vychovala své děti, se přišla podívat Marie Kolářová. Mají za sebou čtvrtou povodeň Dům je nasáklý vodou, ale na zbourání není. Co teď? „Manželka už u řeky žít nechce.“ Bourací četa vyrazila do akce Na ortel čekali týdny, dům zbourali Radši si zapálil a pak odjel na kole. Nechtěl být u demolice Zkáza na Bruntálsku se zase vrátila Jakoby všechno rozkopal obr. Demolice v Zátoru „Náš dům je první, se kterým se dnes začalo. Byl dobře stavěný, rodiče tam dostali umístěnku po válce. Já v něm žiju pětašedesát let, je to celý můj život,“ svěřila se. Zatímco při povodni v roce 1997 do domu nateklo 40 centimetrů vody, v roce 2024 to bylo metr a půl. „Máme díry ve zdi. Jako by dovnitř přišel obr a všechno rozkopal.“ Podívejte se i na videa a další příběhy lidí ze severu Moravy a Slezska, kterým povodeň vzala domov. Pokud chcete pomoci a zároveň rádi trávíte dovolenou v Česku můžete využít i vouchery na ubytování v Jeseníkách. V současné době jsou ty olomoucké již vyprodané, stále lze ale využít vouchery pro moravskoslezskou část Jeseníků a takésledovat oficiální webtohoto projektu, zda se některé vrácené vouchery nevrátí do nabídky. Říčka Bělá brala domovy. Podívejte se na osud dalšího domu v Jeseníku: ", "images": 6, "disc": 3, "tags": ["Povodně 2024", "Záplavy (povodně)", "Česká republika", "Zprávy z Jeseníku a okolí", "Bruntálsko"]}
{"title": "Smrt mladé Ukrajinky Iryny má v USA dohru. Rozpoutala válku médií", "time": "2025-09-13T00:00:00+02:00", "content": " Ta strašná vražda se stala jen pár kilometrů od mého domu. Bydlím v Charlotte už 27 let a nepamatuji si na něco podobného. Video zachycující pobodání 23leté ukrajinské uprchlice Iryny Zarutské ve veřejné dopravě v Severní Karolíně šokovalo celý svět. Připojte se ještě dnes a získejte:", "images": 5, "disc": 217, "tags": ["černoch", "nůž", "Zpravodajství", "válka", "Spojené státy americké", "Severní Karolína", "vražda", "George Floyd"]}
{"title": "S některými moukami se šidí, problém je hlavně špalda, říká šéf Babiččiny volby", "time": "2025-09-13T00:00:00+02:00", "content": " Před zhruba třemi lety, po několika měsících války na Ukrajině, když se ceny obilí hnaly strmě vzhůru,jste odhadoval, že český mlynářský trh brzy projde velkou konsolidací. Nakonec se tak ale nestalo, proč?Zatím se tak nestalo. Paradoxně tak turbulentní situace pomohla tomu, že mlýny, které byly prakticky před zavřením z pohledu hospodářských výsledků, se nějakým způsobem nadechly, vycítily příležitost v době, kdy se ceny mouky zvyšovaly ze dne na den. Nikdo tehdy nevěděl, kolik bude stát pšenice za týden. A využily tohoto spekulativního módu k tomu, aby nehospodařily na černé nule, což je dlouhodobě neudržitelné. Situace z následujících dvou let pak trhu moc nepomohla, ale teď se vracíme ke standardu, byť je situace na trhu s pšenicí pořád hodně živá. Stále si myslím, že některé subjekty tady nemají prostor dlouhodobě působit s ohledem na podinvestovanost, ale například i standardy kvality a nízkou erudovanost vlastníků nebo obchodníků. Generální ředitel GoodMills Česko, mlýnů známých výrobou mouky pod značkou Babiččina volba, které patří do největšího mlýnského uskupení v Evropě. Ale tak to asi máte skoro v každém oboru, ne?S tím se dá souhlasit, ale ta situace byla tak rychlá, že všichni poptávali mouku hned, nějak ji semleli, něco jednorázově prodali, tehdy na tom vydělali a od té doby často ještě fungují tyto staré pořádky - tak nějak ze setrvačnosti. Takže očekáváte, že třeba v letošním nebo příštím roce ještě o uzavírání provozů uslyšíme?Myslím, že v následujících několika letech by ke konsolidaci dojít mělo. Bude se jednat o generační výměnu, kdy nová generace vyhodnotí, že marže v komoditní kategorii jsou dalece vzdáleny od možností, které poskytují jiné investiční nástroje na finančních trzích. Myslím, že to bude dlouhodobý proces, který povede k přirozenému snižování počtu mlýnů. A nemyslím, že by ty mlýny někdo byl ochoten koupit za účelem pokračování výroby mlynářských výrobků. Spíš je tedy trh moc koncentrovaný?Mně by dávalo osobně smysl postavit velký moderní mlýn někde na česko-německo-polské hranici, aby mohl zásobovat velkou část ČR, ale i východní Německo a západní Polsko. Ale každá z těchto zemí je relativně soběstačná a autonomní, podobné projekty jsou zatím jenom v podobě úvah. Nakupovat nezainvestované mlýny a starou infrastrukturu nemá z dlouhodobého hlediska smysl. Když se podíváme na letošní situaci, tak cena pšenice mírně roste, prognózy jsou, že by mohla stát kolem Vánoc i 5 000 korun za tunu. Dlouhodobě se pekárnám povedlo přenést náklady na spotřebitele, kteří si zvykli, že cena pečiva vzrostla, běžné housky teď stojí i 3,50 Kč, což bylo ještě před pár lety nepředstavitelné. Povedlo se i vám inflaci a rostoucí náklady překlopit do koncových cen?Z velké části jsme to promítnout museli, protože jsme v komoditní kategorii, kde jsou marže minimální. Takže buď to akceptuje spotřebitel, nebo se prostě nebude vyrábět. Ceny pšenice jsou teď jako na houpačce, protože do cenotvorby vstupují externí faktory jako je geopolitická situace, počasí ve světě nebo např. úroda kukuřice nebo sóji v Jižní Americe, bavíme se o globálním trhu. Nicméně úroda v ČR je mírně nadprůměrná se standardní kvalitou, jde o běžný rok, se kterým se dokážeme srovnat. I české pšenice na speciální produkty, kterou si v případě, že ji nenajdeme v ČR, kupujeme ze zahraničí v rámci naší skupiny, by mělo být dost. Velký otazník je i tak nad jejími cenami, protože ČR jí vyprodukuje každoročně kolem pěti milionů tun, na výrobu potravin jí spotřebuje kolem 1,5 milionu tun a velká část je určena na export. A pokud vím, tak úroda ve Francii a v Německu je také nadprůměrná, tak by to na ceny mělo mít vliv. Exportéři tak mohou mít krátkodobě problémy s vývozem, ale trh si s tím poradí. Hodně se hovoří o přibližování evropského a ukrajinského trhu ohledně standardů, aby v budoucnu mohli být propojené, například už od roku 2028. Co to podle vás udělá s cenami?Když budou ukrajinští zemědělci hospodařit stejně jako zemědělci francouzští nebo čeští, budou používat stejné metody, hnojiva a mít stejnou dohledatelnost i totožné parametry, tak by s tím nikdo neměl mít žádný problém. Pouze se zvýší množství pšenice v evropském regionu, ale exportní trasy zůstanou beze změny. Nedovedu si představit, že by tamní pšenice putovala přes půl Evropy, aby se mohla používat třeba ve Francii, to by kvůli logistickým nákladům nedávalo ekonomický smysl. Možná to tedy bude tlak na státy v okolí Ukrajiny, třeba i na slovenské farmáře a na východ Polska, ale střední Evropa by to moc pocítit nemusela. Vidíte nějaké trendy ve spotřebě alternativních obilovin? Jako je třeba tvrdá pšenice nebo špalda, kterou do mouky zpracováváte?V západní Evropě je nyní už běžné, že všechny privátní značky těstovin jsou z durum pšenice a měkkých těstovin je už pomálu. Tenhle trend se bude asi dál kopírovat na východ, je to zdravější a ten cenový rozdíl tam nebude tak velký. My ale do těstáren nedodáváme, takže tyhle tlaky moc necítíme. U špaldy je nyní situace víceméně stabilní, v roce 2022, kdy rostly ceny nahoru, poptávka po biosegmentu nebo dražších produktech stagnovala, nyní jsme zhruba na číslech jako jsme byli před pandemií Covid-19. Při něm totiž nastal boom nákupů, resp. spotřeba z gastronomie se z části přesunula domů, lidé hodně pekli a vařili doma, čísla rostla. Ministerstvo školství nyní zveřejnilo stravovací vyhlášku, podle které by se mělo na školách jíst zdravěji, i když to letos bude jenom dobrovolné. Vidíte to už v nákupech právě třeba celozrnné mouky nebo špaldy?Tenhle dojem z toho určitě nemáme a spíš paradoxně musím říct, že když se bavíme s našimi partnery, tak při tendrech do veřejného stravování, sociálních služeb a do zdravotnictví bohužel stále vítězí cena před kvalitou. A nyní, po osmidenním pobytu v nemocnici s dcerou, můžu objektivně říct, že to není žádná hitparáda. Když jsme u té špaldy – pohnula se nějak situace ohledně kontrol špaldové mouky? Před delší dobou jste si stěžovali, že není legislativně ukotveno, kolik špaldy vlastně ve špaldové mouce musí být.Nepohnulo se to nikam, byť jsme na ministerstvu zemědělství iniciovali pracovní skupiny. Dlouho se mluvilo o správných metodách testování, jaké jsou relevantní, ale vlastně se to stále neřeší. U mléčných produktů i u masa je to jasné, ale u mouky žádné vysvětlení pro spotřebitele neexistuje. Prostě když nyní producent napíše na běžnou moukou, že jde o špaldovou, tak mu nikdo nedokáže, že to tak není. A když se na něco přijde, tak výrobce argumentuje, že použil jinou stanovovací metodu a že to je v pořádku. Nejsou jasná pravidla, a to dává prostor pro, z mého pohledu, nekalé chování a klamání spotřebitele. Myslíte, že by bylo řešením, podobně jako je tomu třeba u biopotravin, mít certifikaci od zemědělce přes mlýny až ke spotřebiteli – tedy systém, kde by se mohl jasně daný výrobce špaldy dohledat?Možná by to chtělo, ale je to zase nastavení systému, který dneska vůbec neexistuje. A základem stejně nakonec bude jasná metoda testování. Už nyní jsou různé hybridy špaldy, kdy nejde o stoprocentní špaldy, vždycky tam může být nějaká odchylka. Hlavně jde o to, abyste nemohl v případě, že máte 10 procent špaldy v balení, tvrdit, že jde o špaldovou mouku. Aktuálně je obrovský prostor pro manipulaci a vy jako spotřebitel máte možnost poznat rozdíl jenom senzoricky, a to musíte být zkušení. Když tu mouku otevřete, přivoníte si k ní a vypadá jinak, tak můžete zjistit, že jde o špaldu. Někdy nám lidé píšou, že si od konkurence koupili špaldovou mouku, která byla perfektní, nádherně se z ní peklo, že ji ani nerozeznali od hladké mouky. Proč tomu asi tak bylo? A jak se vám, jako společnosti daří? Veřejně vaše výsledky nejdou dohledat, do sbírky listin výsledovky nedáváte od roku 2020.Dlouhodobě se nám daří dobře, plníme profitabilitu dle nastavených cílů. Náklady nám vzrůstají prakticky každý měsíc. Počínaje logistikou nebo obaly. Energie jsou naštěstí poslední rok nebo dva stabilní, ale co hodně roste, to jsou mzdové náklady, ale ty rostou všem podnikům. Musíme tu situaci nějak řešit – spolupracujeme se středními školami v Litoměřicích a Kyjově, kde máme mlýny, ale i s vysokými školami. A aby se nám dařilo ještě lépe, tak rozjíždíme projekty s využitím AI. Jaké?Všechny projekty dohromady dají komplexní řešení pro výrobu. Jsme ve fázi, kdy zatím sbíráme data. Například uvidíme, kdo jakou má pšenici, v jaké kvalitě. A pak se to spáruje s naší vytížeností a výrobou, podle optimálního scénáře bychom mohli modelovat až na rok dopředu a pak si vybírat různé scénáře. Bude strašně fajn, když nám to vygeneruje, na jaký sklad budeme muset vést jakou paletu, aby byly systémy co nejefektivnější. Jde o plánování dopravy ale i spotřeby energie a její ceny o víkendech, ale i o víkendových přesčasech, kdy by lidé při lepším plánování mohli být doma. Budeme mít odpočinuté a spokojené zaměstnance a nižší náklady. Jsme první země v rámci naší skupiny, kde se podobný systém zkouší, je na nás obráceno hodně očí a je do nás výrazně zainvestováno. Ale je to běh na dlouhou trať, musí se vyřešit enormní množství detailů. Proč si GoodMills vybrali zrovna ČR?Jsme nejvíc otevření změnám a také blízce spolupracujeme s Rakouskem, kde je docela dost lidských zdrojů vč. externích konzultantů na AI. A není to tak daleko, jako kdybyste museli jezdit do Japonska. Navíc si jako společnost kapitálově i finančně vedeme dobře, tak podobné projekty jsou víceméně nutností pro další růst a posilování pozic v Evropě Máte nějaké větší investice v rámci české výroby?Modernizujeme prakticky neustále tam, kde vidíme příležitost pro zefektivnění. Třeba nyní v Kyjově investujeme do plně automatizovaného skladu, což jsme už dlouho plánovali. Řešili jsme efektivitu stávající budovy, jak tam dostat co nejvíce palet. Do výrobní linky jsme dávali nové válce, modernizujeme i druhou výrobní linku a měníme systém výroby ve spolupráci s rakouskými a maďarskými sesterskými mlýny. V Litoměřicích jsou zatím projekty naplánované a čekáme na souhlasné stanoviska. Výrazně také posilujeme přeshraniční spolupráci v rámci skupiny Před časem jste informovali o podpoře lokálních opylovačů, jak vám to šlape?Projekt nyní funguje druhou sezonu, kromě samotných včelařů podporujeme i zemědělce, kteří tvoří mezi poli medonosné pásy a včelám, ale i čmelákům a dalším opylovačům dopřávají potravu. Nyní máme přes 30 podpořených subjektů. Včelařům přispíváme na rozšíření včelstev, podporujeme i včelařské kroužky, které vychovávají nové včelaře a včelařky. V letošním roce jsme podpořili i dva projekty, které podporují návrat ohrožených druhů čmeláků do volné přírody. Při průměrné velikosti včelstva cca 50 000 včel lze říci, že v současné době podporujeme přes 1 500 000 včel.", "images": 4, "disc": 46, "tags": ["mouka", "pšenice", "mlýn", "Česká republika"]}
{"title": "Mýtus o životnosti paneláků má tuhý kořínek. Ve skutečnosti vydrží víc", "time": "2025-09-13T00:00:00+02:00", "content": " „Nedomnívám se, že jde o správný údaj. V případě panelových domů byla obvykle deklarována návrhová životnost 80 let,“ řekl iDNES.cz  místopředseda České komory inženýrů činných ve výstavbě (ČKAIT) Michal Drahorád. Ani zmiňovaných 80 let přitom nepředpokládá, že po dosažení této životnosti by byly všechny panelové domy nebezpečné. Připojte se ještě dnes a získejte:", "images": 5, "disc": 25, "tags": ["Zpravodajství", "Panelový dům", "stavba", "Michal Drahorád", "Česká republika"]}
{"title": "Sugar Denny na raftu, mytí aut s ANO.  Politické strany sázejí na influencery", "time": "2025-09-13T00:00:00+02:00", "content": " Piráti se spojili s kontroverzní influencerkou a youtuberkou Denisou Kouřílkovou, známou jako Sugar Denny. Ta se proslavila sdílením obsahu ze svého života a tématy spojenými se vztahy, nadváhou nebo svým kladným postojem k marihuaně. Společně s Piráty vyrazila v půlce srpna sjíždět řeku Sázavu. „Nikdy by mě nenapadlo, že se v něčem takovémto budu angažovat, a už vůbec by mě nenapadlo, že se skamarádím s mojí politickou ikonou od dětství, Ivanem Bartošem,“ napsala k výletu. Připojte se ještě dnes a získejte:", "images": 5, "disc": 11, "tags": ["Denisa Kouřílková (Sugar Denny)", "Martin Rota", "politická kampaň", "politika", "Volby do Poslanecké sněmovny 2025", "Zpravodajství", "Hnutí ANO", "Influencer"]}
{"title": "V Kongu zemřelo po převrácení dvou lodí 193 lidí, desítky dalších se pohřešují", "time": "2025-09-12T22:42:00+02:00", "content": " Většina obětí byli studenti, uvedla státní tisková agentura pro serverarabnews.com. Při ztroskotání jiné lodi o den dříve zahynulo 86 lidí. Obě nehody se staly v Rovníkové provincii, jejich příčina ale není zatím jasná. Podle úřadů může být na vině překročení kapacity plavidel nebo plavba v noci. Místní občanská iniciativa viní z nehody vládu a tvrdí, že počet obětí je vyšší. Úřady nebyly okamžitě k zastižení, aby se k věci vyjádřily. Tragické lodní nehody jsou v Kongu časté, například v dubnu při takové nehodě zemřelo nejméně 148 lidí. Příčinou bývá překročení kapacity lodi a obecné nedodržování předpisů. Říční doprava je v Kongu hojně využívaná, zejména v odlehlých oblastech, kde jsou špatné silnice či zcela chybí dopravní infrastruktura. V uplynulých letech při lodních neštěstích v zemi s více než 100 miliony obyvatel zahynuly stovky lidí.", "images": 1, "disc": 1, "tags": ["Kongo (řeka)", "havárie", "oběť", "silnice"]}
{"title": "SPD dělá stojky. Bez souhlasu a licence, zlobí se Berenika Kohoutová", "time": "2025-09-12T22:41:00+02:00", "content": " „Veřejné použití mých písní na předvolebních akcích hnutí SPD vyvolává dojem, že jsem jejich podporovatelkou, což není pravda,“ vyjádřila se nainstagramuKohoutová. Herečka a zpěvačka se podle svého vyjádření od kroků a fungování celého hnutí důrazně distancuje a považuje použití písně bez jejího souhlasu a licence za nepřijatelné. Proti zneužití svého hitu, který má do dnešního dne na Youtube 20 milionů zhlédnutí, plánuje podniknout právní kroky. Zneužití tvorby nebo sloganu není na české politické scéně ojedinělý případ. V minulosti například politička Jana Bobošíková použila v kampani tehdejšího volebního bloku Hlavu vzhůru ve své hymně hlášku z filmu Marečku, podejte mi pero „metelesku blesku“, což ostře zkritizoval scénárista filmu Zdeněk Svěrák. Loni zase spolek Mladá ODS použila na svém srazu známou hlášku rappera Rohonyho„zdravim, zdravim, dobré dopo“. Umělec se proti tomuto užívání ohradil s tím, že se považuje za apolitického a nepřeje si být se stranou tímto způsobem spojován.", "images": 1, "disc": 239, "tags": ["SPD - Svoboda a přímá demokracie - Tomio Okamura", "Berenika Kohoutová", "licence", "Instagram"]}
{"title": "Trump vyzval země G7 a EU k uvalení cel na Indii a Čínu, aby nekupovaly ruskou ropu", "time": "2025-09-12T21:03:00+02:00", "content": " „Čínské a indické nákupy ropy financují Putinovu válečnou mašinerii a prodlužují nesmyslné zabíjení ukrajinského lidu,“ napsalo americké ministerstvo ve sdělení zaslaném agentuře Reuters. „Tento týden jsme dali spojencům z EU najevo, že pokud mají skutečný zájem o ukončení války, musejí se k nám připojit a uvalit významná cla, která budou zrušena v den, kdy válka skončí,“ uvedlo rovněž ministerstvo. Dodalo, že do tohoto úsilí se musejí zapojit i partneři ze skupiny G7. Diplomatický zdroj agentury AFP tento týden uvedl, že Trump vyzval EU, aby na zboží z Indie a Číny zavedla cla 50 až 100 procent. Trump podle zdroje také prohlásil, že Spojené státy by učinily podobný krok, pokud dá Brusel najevo, že zavedení cel schválí. Americký ministr financí Scott Bessent tento týden podle AFP uvedl, že dohoda mezi USA a EU na nových clech na země, které kupují ruskou ropu, by vedla ke zhroucení ruské ekonomiky. „A to by přimělo prezidenta Putina zasednout k jednacímu stolu,“ dodal. Japonský ministr financí Kacunobu Kató uvedl, že ministři financí členských zemí G7 na páteční virtuální konferenci diskutovali o opatřeních, která by přispěla k dosažení míru na Ukrajině. K americkému návrhu na uvalení cel na Čínu a Indii se však nevyjádřil. Ukrajinský prezident Volodymyr Zelenskyj v pátek vyzval západní země k vyvinutí tlaku na Čínu, aby využila svého vlivu na Rusko, a pomohla tak válku na Ukrajině ukončit. Čína podle Zelenského „měla příležitost přimět Rusy, aby přestali zabíjet“, ale neprojevila k tomu vůli. „Musíme najít způsob, jak přimět Čínu, aby využila svého vlivu na Rusko k ukončení války,“ uvedl Zelenskyj. Podtrhl v této souvislosti roli „Evropanů, Američanů a G7“, napsala agentura AFP. Skupina G7 zahrnuje Spojené státy, Kanadu, Japonsko, Británii, Německo, Itálii a Francii. Samostatně k nim patří ještě Evropská unie.", "images": 2, "disc": 67, "tags": ["Čína", "Evropská unie", "G7", "Indie", "Ropa (nafta, zemní olej, černé zlato)", "Donald Trump"]}
{"title": "Ministr hledá ředitele agentury těsně před volbami. Nejhorší doba, kritizuje Havlíček", "time": "2025-09-12T21:00:00+02:00", "content": " Výběrové řízení bylo ministerstvem vypsáno 25. srpna, lhůta pro podání přihlášky končí v pátek 12. září. Tedy jen tři týdny před volbami do Poslanecké sněmovny. Pokud by se změnila vláda a MPO by už nespadalo do gesce Lukáše Vlčka (STAN), je riziko, že by došlo personálním změnám i v CzechTrade. Právě to kritizuje Vlčkův předchůdce v pozici Karel Havlíček, který řekl, že výměna přichází „v nejhorší dobu“. „Fakt by mě zajímalo, kdo se přihlásí do výběrového řízení, když netuší, jestli bude mít podporu příští vlády,“ sdělil zpravodajskému portálu iDNES.cz. Ministerstvo ale obavy z možného rychlého střídání na pozici generálního ředitele obavy nemá. „Pozice generálního ředitele je odborná, nikoli politická,“ napsal portálu iDNES.cz mluvčí resortu Marek Vošahlík. Důvodem výměny na pozici ředitele je podle něj plánovaný odchod do důchodu současného generálního ředitele, kterým je už od roku 2014 Radomil Doležal. Ten ve funkci zažil šest různých ministrů průmyslu a obchodu a je nejdéle sloužícím ředitelem CzechTrade. „S generálním ředitelem přitom již delší dobu vedeme diskuzi o novém výběrovém řízení s ohledem na jeho dříve avizovaný odchod do důchodu. O rozhodnutí vyhlásit výběrové řízení byl stávající generální ředitel informován před samotným vypsáním výběrového řízení,“ tvrdí Vošahlík. Doležal ale vevyjádřenípro server iRozhlas.cz tvrdí, že nové výběrové řízení s ním konzultováno nebylo. „Pomohu bohatou zkušeností novému vedení úřadu s výběrem kandidáta, který by pokračoval v mojí práci a následně pomohl šest měsíců s (jeho) zapracováním. Vyhlášení výběrového řízení v září se mnou nebylo konzultováno,“ sdělil. S Doležalovou prací byl ze své zkušenosti spokojený i Karel Havlíček, který ho ve vyjádření pro redakci označil za „zkušeného manažera z praxe“. Jeho výměnu považuje za „destabilizaci agentury“. „Očekáváme, že nové vedení, které vzejde z otevřeného a transparentního výběrového řízení, dá agentuře potřebný nový impuls a dynamiku a připraví ji na aktuální výzvy, kterým čeští exportéři čelí,“ slibuje si Vošahlík. Mezi oficiálními požadavky na pozici generálního ředitele CzechTrade je minimálně pět let praxe v oboru, anglický jazyk na úrovni C1 nebo magisterské vzdělání. Udávaný rozpočet agentury je zhruba 440 milionů korun na rok. Doležal navíc není prvním vysoce postaveným manažerem v rámci MPO, který skončí po více než dekádě na své pozici. Loni skončil po deseti letech na pozici šéfa sekce fondů Evropské unie Marian Piecha. Ministerstvo tehdy pro server e15zdůvodniloPiechův konec restrukturalizací ministerstva a přesunem agendy takzvaného národního plánu obnovy, tedy programu EU, který má členským státům ekonomicky pomoci po pandemii covidu-19. „Právě v národním plánu obnovy, kde má ministerstvo průmyslu a obchodu klíčovou roli, je potřeba, abychom se zaměřili na úspěšnou realizaci strategických projektů pro modernizaci Česka. Proto by agenda tohoto programu měla přejít přímo pod pana ministra,“ napsal tehdy serveru e15 mluvčí Vošahlík. Ze sekce fondů EU z MPO v roce 2024 odešel také náměstek Petr Doškář. Ten se na konci loňského října dostal do pouze tříčlenného složení dozorčí rady ve společnosti Net4gas, která je držitelem výhradní licence pro přepravu zemního plynu po České republice. Net4gas byl až do roku 2023 soukromou firmou. V prosinci roku 2023 byl ale zestátněn. První dva roky po zestátnění vykazoval miliardové ztráty, poté se dostal do plusu v řádu jednotek milionů korun.", "images": 4, "disc": 30, "tags": ["výběrové řízení", "Karel Havlíček", "Generální ředitel", "CzechTrade", "Ministerstvo průmyslu a obchodu", "Evropská unie"]}
{"title": "Útok na Dauhá, který přišel vniveč? Vůdce Hajjá je naživu, hlásí Hamás", "time": "2025-09-12T20:26:00+02:00", "content": " „Po provedení zvláštních bezpečnostních opatření se dr. Chalíl Hajjá ...zúčastnil v Kataru pohřební modlitby za svého syna Hammama a další mučedníky po zbabělém pokusu o atentát v Dauhá,“ uvedl v pátek Hamás v prohlášení s odkazem na čtvrteční pohřeb v Kataru. Na fotografiích z pohřbu Hajjá vidět nebyl. Agentura AFP či izraelský server Ynet v této souvislosti napsaly, že Hamás neposkytl žádné fotografie ani jiné důkazy o tom, že je Hajjá skutečně naživu. Podle některých zdrojů byl v době izraelského útoku v budově, kde vedení Hamásu právě jednalo o nejnovějším americkém návrhu na příměří v Pásmu Gazy. Při izraelském útoku v Dauhá v úterý zemřeli kromě Hajjáova syna také šéf jeho kanceláře, tři osobní strážci a jeden katarský poddůstojník. Izraelský útok na katarskou metropoli odsoudila řada zemí a ve čtvrtek i Rada bezpečnosti OSN. Katarský premiér Muhammad bin Abdar Rahmán Sání útok označil za akt státního terorismu a o izraelském premiérovi Benjaminu Netanjahuovi řekl, že vede Blízký východ do chaosu a měl by stanout před soudem. Britská ministryně zahraničí Yvette Cooperová v pátek společně se svými kolegy z Francie a Německa Jeanem-Noëlem Barrotem a Johannem Wadephulem odsoudila úterní izraelský útok na vedení hnutí Hamás v katarském Dauhá. Informovala o tom agentura Reuters. Ve společném prohlášení ministři zároveň apelují na ukončení izraelských operací ve městě Gaza. „Takové počínání představuje vážné ohrožení možnosti dojednat příměří,“ stojí v prohlášení ministrů vydaném tři dny po útocích. „Vyjadřujeme tímto naši naprostou solidaritu s Katarem a plně ho podporujeme v zásadní roli, kterou nadále hraje ve snahách o řešení konfliktu mezi Izraelem a Hamásem,“ doplnili ministři. „Chceme dále podtrhnout, že naše pozornost musí směřovat k dosažení trvalého příměří, propuštění všech rukojmí a obnovení dodávek humanitární pomoci, které zastaví hladomor v Pásmu Gazy,“ sdělili v prohlášení.", "images": 4, "disc": 41, "tags": ["Izrael", "válka mezi Hamásem a Izraelem", "Dauhá", "Hamás", "Katar", "Pásmo Gazy"]}
{"title": "Evropa nemá levný recept na ruské drony a Moskva to ví. Pomoci může Ukrajina", "time": "2025-09-12T20:00:00+02:00", "content": " Když ruské drony pronikly do polského vzdušného prostoru, polská armáda aktivovala protivzdušnou obranu. Za pomoci nizozemských stíhaček F-35 sestřelila čtyři drony z jedenadvaceti. Podle analytičky Ulrike Frankeové z Evropské rady pro zahraniční vztahy však má taková reakce svou cenu. „Co budeme dělat, pokaždé vysílat stíhačky F-16 a F-35? To není udržitelné. Musíme se lépe vybavit systémy proti dronům.“ Připojte se ještě dnes a získejte:", "images": 5, "disc": 46, "tags": ["Evropská unie", "Rusko", "Válka na Ukrajině", "Zpravodajství", "Dron", "Ukrajina", "NATO", "Moskva"]}
{"title": "Jeden z nejlepších studentů v zemi. Kdo je  Tyler Robinson, podezřelý z Kirkovy vraždy", "time": "2025-09-12T19:56:00+02:00", "content": " Tyler Robinson pochází z města St. George na jihu Utahu a podle zpravodajského webuUSA Todaydosud nikdy neměl problémy se zákonem. Robinsona dopadli ve čtvrtek večer, kdy se podle úřadů sám vzdal vyšetřovatelům. Jeho otec kontaktoval policii poté, co se mu Robinson přiznal, že má s útokem spojitost. FBI následně potvrdila, že k identifikaci podezřelého přispěly rozhovory s rodinou, analýza zpráv na platformě Discord i videozáznamy z místa činu. V minulosti navštěvoval Robinson místní střední školu Pine View High School, kterou dokončil v roce 2021. Krátce studoval i na Utah State University, kam byl přijat díky vynikajícím výsledkům. Na sociálních sítích jeho matky lze nalézt příspěvky o rodinných výletech i jeho studijních úspěších, včetně ACT skóre 34 z 36 bodů, které ho řadí mezi vůbec nejlepší studenty v zemi. Přestože Robinson nikdy veřejně nevyjádřil politickou příslušnost, rodina podle guvernéra státu Utah Spencera Coxe potvrdila, že v posledních letech začal více mluvit o politice a při večeři před návštěvou Charlieho Kirka na univerzitě otevřeně kritizoval jeho názory. Během vyšetřování byla nalezena i zbraň použitá při útoku – puška, tradičně využívaná k lovu. Experti uvedli, že jde o zbraň, která vyžaduje manuální nabíjení po každém výstřelu, a proto si musel střelec výstřel pečlivě připravit. Vyšetřovatelé objevili na použitých i nevyužitých nábojích nápisy, které kombinovaly internetový slang, antifašistické odkazy i herní memy. Jeden z nich nesl slova „Oh bella ciao“, odkazující na píseň italského odboje z druhé světové války. Jiný obsahoval nápis „Hej, fašisto! Chytej!“ spolu s kódem pro letecký útok ze hry Helldivers 2. Jeden náboj dokonce nesl posměšný vzkaz: „Pokud to čteš, jsi gay, LMAO.“ Sousedé rodiny Robinsonových vyjádřili šok nad událostí i soustrast rodině oběti. Podle jedné ze sousedek, Kristin Schwiermannové, která v místě žije už 16 let, byl Tyler vždy tichý, chytrý a spíše zaměřený na hudbu než na politiku. Domnívá se, že jeho názory mohly ovlivnit sociální sítě a internetové prostředí. „Znala jsem jeho rodinu mnoho let. Je to hrozná tragédie pro všechny zúčastněné,“ uvedla  proUSA TodaySchwiermannová a dodala, že i když byla fanouškem Charlieho Kirka, raději by porozuměla střelcově motivům, než aby šířila další nenávist.", "images": 8, "disc": 662, "tags": ["Charlie Kirk", "vražda", "rodina", "Spojené státy americké", "Utah"]}
{"title": "Osobák nedal na křižovatce přednost tahači. Srážka na Kladensku má dva mrtvé", "time": "2025-09-12T18:43:00+02:00", "content": " „Nehoda se stala krátce před sedmnáctou hodinou na 28. km silnice 1/16. Řidič osobního vozidla nedal na hlavní přednost řidiči nákladního vozidla, který jel od Velvar směrem na Slaný. Řidič osobáku chtěl najet na hlavní komunikaci a došlo ke střetu,“ uvedl policejní mluvčí Pavel Truxa. Mluvčí středočeských záchranářů Monika Nováková pro redakci iDNES.cz potvrdila, že řidič osobního vozidla i jeho spolujezdkyně přes veškerou snahu záchranářů střet nepřežili. Policie provedla u řidiče nákladního vozu dechovou zkoušku, která byla negativní. Úsek proto v tomto směru uzavřeli a odklání dopravu. Mapy poskytuje © SHOCart a přispěvatelé OpenStreetMap. Společnost SHOCart je tradiční vydavatel turistických a cykloturistických map a atlasů. Více nawww.shocart.cz", "images": 6, "disc": 16, "tags": ["Zprávy z Kladna a okolí", "nákladní vozidlo", "osobní vůz", "Kladensko", "srážka", "silnice", "Velvary", "Slaný"]}
{"title": "V USA dopadli Kirkova vraha. Trump pro něj chce trest smrti", "time": "2025-09-12T14:17:00+02:00", "content": " „Myslím, že ho máme,“ řekl Trump v rozhovoru se stanicí Fox News. Řekl, že si pro něj přeje trest smrti. Dodal, že Utah to umožňuje. Guvernér Cox naznačil, že bude o trest smrti usilovat. Server New York Post s odkazem na úřady napsal, že podezřelým je právě 22letý muž z Utahu jménem Tyler Robinson. Guvernér uvedl, že člen rodiny upozornil policii prostřednictvím svého známého. Dotyčný vyšetřovatelům řekl, že „Robinson se v posledních letech stal více politicky angažovaným“. Na jedné rodinné večeři diskutoval s dalším rodinným příslušníkem o tom, že Kirk přijede na univerzitu do Utahu. „Mluvili o tom, proč ho nemají rádi,“ prohlásil Cox. Podle guvernéra policisté našli pušku i náboje, na kterých byly vyryty nápisy jako „Hej, fašisto! Chytej!“, slova antifašistické písně Bella Ciao či „pokud to čteš, jsi gay, lmao“. Jedenatřicetiletého konzervativního politického aktivistu a stoupence prezidenta Trumpa Kirka útočník zastřelil jedinou ranou do krku při středeční debatě v areálu Utah Valley University ve městě Orem. Podezřelý je ve vazbě. „Mají někoho, o kom si myslí, že to udělal,“ řekl Trump. „Někdo, kdo mu byl velmi blízký, řekl: ‚Hm, to je on,‘“ dodal. Podle Trumpa byl dotyčným informátorem nejmenovaný duchovní, jenž má kontakty na americkou policii a spojil se svým známým, velitelem policie. Na dopadení podezřelého se také podílel jeho otec, prohlásil prezident. Na otázku, zda šlo o izolovanou událost, Trump odpověděl, že se „tak zdá“. Podle něj nejsou zatím známky, že by podezřelý byl součástí širší sítě. Trump poznamenal, že Kirk byl skvělý muž a byl pro něj „jako syn“. Už ve čtvrtek potvrdil, že se zúčastní Kirkova pohřbu. Střelec z místa činu rychle zmizel a úřady po něm začaly usilovně pátrat. FBI nabídla odměnu 100 000 dolarů (2,1 milionu Kč) za informace, které povedou k jeho identifikaci. Cox informoval, že úřady obdržely od veřejnost zhruba 7 000 oznámení. FBI též zveřejnila fotografie muže, kterého ve spojitosti s vraždou hledala. Zveřejnila i záběry muže seskakujícího ze střechy budovy kampusu, kde k činu došlo.", "images": 7, "disc": 833, "tags": ["Donald Trump", "Trest smrti", "Spojené státy americké", "vrah", "Spencer Cox", "Utah", "Charlie Kirk"]}
{"title": "Sto pokladů čínských císařů je poprvé v Evropě. Hostí je Národní muzeum", "time": "2025-09-12T18:25:00+02:00", "content": " Mistrovské dílo o průměru asi 20 centimetrů umělec vyřezal z jednoho kusu jadeitu přirozených barev, smaragdově zelené a šedavě bílé. Ve staré Číně tato barevnost symbolizovala jemnost a čistotu charakteru. Do tmavě zelených listů ukryl kobylku s dlouhými tykadly a saranče. Tento ikonický předmět, přirovnávaný svou popularitou k Moně Lise, je vrcholným zážitkem výstavy 100 pokladů, 100 příběhů, v níž se společně s ním představují desítky dalších vzácných artefaktů z císařských sbírek – od nefritových a jadeitových plastik přes porcelánové a skleněné mistrovské kusy až po svitky, kaligrafie či impozantní sochy lvů. Tento mimořádný výstavní projekt připravilo Národní muzeum společně s tchajwanským Národním palácovým muzeem. Výstava také nabídne mimořádné technologické možnosti současného Tchaj-wanu. Návštěvníci se mohou doslova ponořit do čínských krajinomaleb díky interaktivní instalaci, která umožňuje prozkoumat detaily děl jezuitského malíře Ignáce Sichelbartha – misionáře z Čech. Jiný projekt umožní proletět se jedním z obrazů, na dalším místě stačí vzít do ruky kostku a jejím otáčením rozpohybovat porcelánovou misku a tak si ji prohlédnout ze všech stan. Vystavené předměty jsou zapůjčené z Národního palácového muzea v Tchaj-pej. Tyto muzejní sbírky pocházejí především ze sbírek čínských císařů. Představují předměty umění a uměleckého řemesla z celého období čínské historie. Výstava 100 pokladů, 100 příběhů je v Národním muzeu otevřena až do konce roku, každý den od 10 do 17 hodin.", "images": 4, "disc": 0, "tags": ["Národní muzeum v Praze", "Čína", "Národní palácové muzeum", "Tchaj-wan", "Mona Lisa"]}
{"title": "NATO reaguje na incident s drony v Polsku. Posílá na východ hlavně více letadel", "time": "2025-09-12T18:16:00+02:00", "content": " „Ruská bezohlednost ve vzduchu podél našeho východního křídla se zvyšuje,“ prohlásil Rutte na společné tiskové konferenci s novým vrchním velitelem spojeneckých silNATOv Evropě (SACEUR) Alexusem Grynkewichem z USA. Podle šéfa NATO bude do operace zapojena „řada prostředků“ od spojenců, včetně Dánska, Francie, Británie Německa a dalších. „Jako obranná aliance jsme připraveni se bránit,“ prohlásil Rutte a incidenty, jaké se odehrály v Polsku, označil za „nebezpečné a nepřijatelné“. „Operace zajistí ještě cílenější a flexibilnější odstrašování a obranu tam, kde je to potřeba, aby chránily naše občany a odradily od dalších bezohledných a nebezpečných činů, jako byl ten, který se odehrál na začátku tohoto týdne,“ řekl Grynkewich. Polská armáda uvedla, že v noci na středu zaznamenala 19 případů narušení vzdušného prostoru ruskými drony, proti kterým polská obrana s pomocí aliančních spojenců zasáhla. Některé země NATO po incidentu nabídly Varšavě pomoc s posílením protivzdušné obrany. Ruské ministerstvo obrany uvedlo, že při svém vzdušném útoku na Ukrajinu neplánovalo zasáhnout žádné cíle v Polsku. Podle agentury DPA bude operace zahrnovat mimo jiné dodatečné sledovací a protivzdušné obranné kapacity. Německo již dříve přislíbilo, že poskytne čtyři stíhačky Eurofighter místo pouhých dvou, které se mohou podílet na bezpečnostních letech nad Polskem. Jsou umístěny na letecké základně Rostock-Laage a očekává se, že budou k dispozici pro mise protivzdušné obrany v polském vzdušném prostoru nejméně do konce roku. Francie plánuje poskytnout tři stíhačky Rafale a Dánsko dva letouny F-16 a fregatu. Česká republika rovněž již dříve uvedla, že je připravena poslat na pomoc Polsku vrtulníkovou jednotku pro speciální operace se třemi stroji Mi-171Š ve speciální úpravě. Čeští vojáci se třemi vrtulníky by mohli být do Polska vysláni do tří dnů, uvedla ve čtvrtek ministryně obrany Jana Černochová. Podle ministra vnitra Víta Rakušana je NATO zárukou bezpečnosti. Ministr Lipavský novou operaci NATO k posílení protivzdušné obrany východního křídla aliance uvítal.", "images": 6, "disc": 104, "tags": ["NATO", "Polsko", "Dron", "Mark Rutte", "Dánsko", "Francie", "Německo"]}
{"title": "V Hustopečích přeruší odstraňování benzenu, kvůli analýze dosavadní sanace", "time": "2025-09-12T18:11:00+02:00", "content": " Podle posledních odhadů sanační společnosti uniklo do životního prostředí v důsledku havárie zhruba 250 tun benzenu. Zasažené území od okolního prostředí izoluje ocelová stěna. „Cílem je ověřit aktuální množství zbytkového znečištění benzenem uvnitř i vně štětovnicové stěny a zároveň prověřit hydrogeologické podmínky v místě havárie. K tomu je nezbytné dočasně zastavit čerpání podzemních vod, aby se jejich stav ustálil a bylo možné získat přesná data,“ popsala důvod pro zastavení sanačních prací mluvčí ČIŽP Miriam Loužecká. Upozornila na to, že hlavním cílem první etapy sanace bylo odstranění nerozpuštěného benzenu na hladině podzemní vody, který se tam ale již téměř přestal objevovat. „Množství benzenu v lokalitě je pravděpodobně menší, než se původně odhadovalo,“ dodala mluvčí. Zastavení sanačních prací je podle Loužecké možné, protože bezprostřední rizika pro obyvatele i životní prostředí jsou nyní omezená na minimum. „Proto je nyní prioritou získání přesných dat o výskytu benzenu v podloží, a v návaznosti na to sestavení plánu dalších sanačních prací s efektivním a pokud možno finančně úsporným výsledkem,“ dodala. Data získaná v době odstávky odborníci využijí k aktualizaci analýzy rizik, která bude podkladem pro projekt druhé etapy sanace. Vznikne také projekt pro práce v překlenovacím období mezi první a druhou etapou sanace, uvedla ČIŽP. První etapa sanace je naplánovaná do konce listopadu. Ekologickou havárii na místě likviduje firma Dekonta. Čerpanou kontaminovanou podzemní vodu čistí filtry s aktivním uhlím. Z místa havárie odborníci podle srpnových údajů odstranili zatím zhruba 110 tun benzenu. Podle odhadu Správy železnic by mohly letos na podzim náklady za sanaci území v Hustopečích nad Bečvou přesáhnout čtvrt miliardy korun. Nehoda, která nemá v historii České republiky obdoby, se stala letos 28. února před polednem, když nákladní vlak převážející z chemičky DEZA ve Valašském Meziříčí 1020 tun benzenu vykolejil na vjezdu do stanice Hustopeče nad Bečvou. Většinu ze 17 vykolejených vagonů zachvátil požár, některé shořely se svým nákladem úplně, některé zčásti, nezasažené byly jen dvě poslední cisterny vlaku. Karcinogenní benzen se dostal do půdy. Případ prověřuje policie, dosud nikoho neobvinila. Vláda kvůli likvidaci znečištění benzenem opakovaně prodlužuje u Hustopečí stav nebezpečí. Nyní platí do 24. září.", "images": 6, "disc": 0, "tags": ["Olomoucký kraj", "Zprávy z Přerova a okolí", "sanace", "analýza", "Hustopeče", "Česká republika", "Česká inspekce životního prostředí"]}
{"title": "Řidič ignoroval červenou, u semaforu objel stojící vůz a vyrazil do zúžení", "time": "2025-09-12T17:34:00+02:00", "content": " Jeden z motoristů už zpomaloval, když před sebou na semaforu uviděl červenou. Řidič dodávky za ním ale jedenáct sekund po rozsvícení tohoto signálu nedbal, auto před sebou objel a spěchal na druhou stranu mostu. Tam ho okamžitě zastavili policisté a muž za volantem hned věděl proč. „Kam pospícháte?“ ptal se policista hříšníka. „Domů,“ odpověděl šofér, jemuž se tak cesta kvůli provinění naopak protáhla. Mapy poskytujeOpenStreetMappodOpen Data Commons Open Database License Navíc musí počítat s pokutou. Jak policisté informovali, za jízdu na červenou hrozí pokuta na místě až 5 500 korun, ve správním řízení až 25 tisíc korun a navíc šest trestných bodů. Tento motorista ale nebyl jediným, který nedbal značení. „Natvrdo červená, úplně plná palba. Předjel auto, které tady stálo na červenou,“ hlásí policista, který v autě sleduje provoz u mostu. Situace stejně jako ta předchozí je zachycená i na videu. Policisté upozorňují, že kromě sankcí jde především o to, co svým chováním takto bezohlední šoféři způsobí. „Podobné jednání zbytečně zvyšuje nervozitu řidičů čekajících na druhé straně kyvadlového úseku, kterým se zkracuje čas na projetí, a může vést i ke kolizím či dalším zdržením,“ poznamenal policejní mluvčí Petr Vala.", "images": 1, "disc": 45, "tags": ["Jihomoravský kraj", "Zprávy z Vyškova a okolí", "Slavkov u Brna"]}
{"title": "Koupíte i nefunkční růžový tank, vyčetl Pražák z ANO. Výborný: Znevažujete vojáky", "time": "2025-09-12T17:17:00+02:00", "content": " Politici ve vysílání debatovali o výdajích na obranu. Podle Výborného by se rozhodování o tom, co stát za peníze určené na obranu koupí, mělo ponechat na strategickém plánování Armády ČR. „Náš úkol je úplně jinde. My jako politici máme zajistit finanční prostředky, plnit své závazky v rámci státního rozpočtu, což plníme. Jsme první koaliční vláda, která dokázala naplnit závazek dvou procent,“ řekl Výborný. Dodal, že vláda přijala usnesení, že bude v dalších letech navyšovat výdaje na bezpečnost a obranu. Opozice kroky současné vlády ve výdajích na obranu často kritizuje. Například šéf hnutí ANO Andrej Babiš v minulosti uvedl, že by se mělo investovat do obranných protiraketových systémů, jako je Patriot nebo Iron Dome. Výborný uvedl, že na závazku vydávat dvě procenta HDP na obranu se vládní strany shodly také s opozicí. „Zároveň slyšíme výkřiky Andreje Babiše o tom, že jakmile bude premiérem, tak okamžitě vyvolá jednání o tom, že Česká republika nebude navyšovat finance na bezpečnost a obranu, což je vlastně zpochybnění závazku, který jsme jako Česká republika jasně dali na summitu v Haagu,“ řekl ministr. „To, co říká pan ministr, není samozřejmě pravda. Za vlády hnutí ANO se peníze na ministerstvo obrany nalily jednou tolik, než bylo za vlády minulé,“ reagoval poslanec hnutí ANO David Pražák. Další navýšení výdajů na obranu podle něj proběhne, ovšem mělo by být rozumné a pod kontrolou. „Bojím se, že tito pánové, kteří jsou zaslepení procenty, že kdyby stál dnes růžový tank T-34 na podstavci na Letné a někdo jim řekl, že za to chce 100 milionů, tak oni ho koupí, i když je nefunkční, jen aby si splnili ta procenta. To je prostě špatně,“ dodal. Výborný jeho tvrzení odmítl. „Rozpočty za vlády Andreje Babiše na armádu se dostaly na úroveň 1,3 procenta. To není žádné zaslepení procenty. To jsou reálná čísla,“ argumentoval ministr. „Řečmi o růžových tancích jenom znevažujete práci armády a ukazujete, jak lehkovážně berete tyto věci, které opravdu nejsou na nějakou legraci, pokračoval. Pražák na to odpověděl, že nemluvil o armádě, ale o vládě. Řeč přišla i na program hnutí ANO do sněmovních voleb, který jeho kandidáti představili minulý týden. Hnutí v něm slibuje mimo jiné levnější energie, bezúročné půjčky na první bydlení pro mladé rodiny, snížení daní či zrušení poplatků za rozhlas a televizi. Podle Výborného ale takové sliby nejsou reálné. „Pokud se podíváte do programu hnutí ANO, tak sliby jsou za stovky miliard, možná jeden, dva biliony korun. Naopak příjmy půjdou dolů. To nevychází prostě, to jsou halucinace Andreje Babiše a Karla Havlíčka. To nemůžu jinak nazvat,“ okomentoval ministr. Výborný se pak zeptal Pražáka, kde hnutí ANO vezme na své sliby peníze. „Je to čirý populismus,“ dodal. „To nechte na nás. Vy jste před volbami slibovali, že zvyšovat daně nebudete, že budete lidem pomáhat. Měli jsme tam hromadu slibů, které jste nesplnili, udělali jste všechno pravý opak. Myslím, že to nechte na nás, ať nás lidé zvolí. Vezměte si, že než byl covid, tak ekonomika šlapala a také jste nám tenkrát při volbách říkali, že na ty sliby mít nebudeme,“ oponoval Pražák.", "images": 7, "disc": 62, "tags": ["Hnutí ANO", "Marek Výborný", "David Pražák", "Andrej Babiš"]}
{"title": "Výkon ojedinělý nejen v Česku, lékaři naráz provedli hned čtyři zákroky na srdci", "time": "2025-09-12T16:58:00+02:00", "content": " O úspěšné operaci z konce května nemocnice informovala nyní. Šlo o katetrizační zákrok, což je minimálně invazivní nechirurgický postup používaný k léčbě poruch srdečního rytmu. „Dne 26. května jsme provedli skutečně výjimečný zákrok. Podle naší rešerše dostupné literatury nebyl dosud zaznamenán výkon takového rozsahu provedený během jedné operace,“ uvedl vedoucí lékař Oddělení intervenční kardiologie I. interní kardioangiologické kliniky FN HK Pavel Červinka, který společně s týmem odborníků více než dvouhodinový zákrok provedl. Operace se obešla bez komplikací a pacient byl již po dvou dnech propuštěn do domácí péče. „Tři měsíce po výkonu se nemocný cítí výborně, je schopen i šestikilometrové chůze bez výraznějších obtíží. Šlo o náročný a precizně koordinovaný výkon týmu specialistů, který dokládá vysokou odbornou úroveň našeho pracoviště. Tento druh léčby představuje volbu pro pacienty, u nichž není klasická operace možná,“ uvedl Červinka. Pacient, který zákrok podstoupil, trpěl závažnými srdečními obtížemi, kvůli nimž v minulosti podstoupil kardiochirurgický zákrok, takzvané bypassy. Obtíže nemocného výrazně limitovaly při běžné každodenní činnosti, výrazně se zadýchával po několika krocích při chůzi po rovině. Jeho zdravotní stav dále komplikovalo závažné hematologické onemocnění. Kombinace těchto chorob proto vylučovala možnost opakovaného chirurgického řešení a lékaři zvolili cestu takzvané katétrové léčby přes cévy v oblasti třísla, uvedli zástupci nemocnice. Lékaři udělali naráz hned čtyři zákroky na srdci. Výkon se podařilo provést díky pokročilým zobrazovacím metodám, které umožňují přesnou orientaci v prostoru srdce, mimo jiné za použití 3D ultrazvuku, uvedla nemocnice. Pracoviště I. interní kardioangiologické kliniky jsou součástí Komplexního kardiovaskulárního centra FN HK, které zajišťuje specializovanou péči pro pacienty s onemocněním oběhové soustavy ze široké spádové oblasti severovýchodních Čech. FN HK je jedním z největších zdravotnických zařízení v ČR a největším na východě Čech. Pracuje v ní přes pěti tisíc zaměstnanců.", "images": 2, "disc": 0, "tags": ["Zprávy z Hradce Králové a okolí", "Královéhradecký kraj", "Česká republika", "Lékař", "Fakultní nemocnice Hradec Králové", "nemocnice", "léčba", "pacient"]}
{"title": "Česko se v OSN zdrží při hlasování o dvoustátním řešení Izraele a Palestiny", "time": "2025-09-12T16:31:00+02:00", "content": " Ministerstvo pozici Česka v hlasování zveřejnilo na svémwebu. Newyorskou deklaraci přijala na konci července konference zorganizovaná Francií a Saúdskou Arábií. Dokument odsuzuje útok teroristického hnutí Hamás na Izrael ze 7. října 2023 a vyzývá Hamás a další ozbrojené skupiny ke složení zbraní, zároveň potvrzuje požadavek na vznik palestinského státu a právo na návrat palestinských uprchlíků. Česko podle ministerstva zahraničí dlouhodobě podporuje mírové řešení izraelsko-palestinského konfliktu, které povede ke vzniku dvou států. Uvítalo, že arabské státy prostřednictvím deklarace poprvé odsoudily předloňský útok Hamásu a vyzvaly k odzbrojení teroristického hnutí a jeho stažení z Gazy. „Objevují se v ní i některé racionální návrhy na budoucí správu palestinských území. Deklarace ale vznikla bez součinnosti jedné ze stran, Izraele, což je dlouhodobě požadavek Česka na jakékoliv životaschopné dvoustátní řešení,“ poznamenala česká diplomacie. Jedinou cestou k trvalému míru a stabilitě v regionu jsou podle ní přímá jednání a dohoda mezi oběma stranami. „Česko je nadále připraveno podpořit jakékoli úsilí, které přivede obě strany zpět k jednacímu stolu a posune mírový proces vpřed,“ dodalo ministerstvo. Izraelský premiér Benjamin Netanjahu nicméně ve čtvrtek prohlásil, že palestinský stát nevznikne, a to při ceremonii k rozšíření židovských osad na okupovaném Západním břehu Jordánu nedaleko Jeruzaléma. Plánovanou výstavbu osad dříve kritizovalo i české ministerstvo zahraničí či prezident Petr Pavel. Snahou podpořit dvoustátní řešení konfliktu odůvodňují Francie, Británie, Kanada a další státy svůj záměr uznat tento měsíc samostatný Stát Palestina. Tímto záměrem naopak členové izraelské vlády odůvodňují schválení plánu na vybudování nových osad. Například Německo podle deníku Die Welt v pátek na Valném shromáždění OSN podpoří deklaraci, nicméně státnost Palestiny zatím neuzná. Izrael nyní čelí mezinárodnímu tlaku, aby zlepšil humanitární situaci v Pásmu Gazy, kde vede ofenzivu proti Hamásu v odvetě za útok z října 2023. Ozbrojenci Hamásu a jeho spojenců tehdy v Izraeli zabili na 1200 lidí a dalších 251 unesli. Podle údajů ministerstva zdravotnictví v Gaze, které je pod správou Hamásu, při izraelské ofenzivě zahynulo více než 64 500 Palestinců. Údaje úřadů v Gaze nerozlišují mezi ozbrojenci a civilisty. OSN tyto statistiky považuje za spolehlivé a uvádí, že většina mrtvých jsou civilisté.", "images": 1, "disc": 37, "tags": ["Česká republika", "Izrael", "Palestina", "Organizace spojených národů (OSN)", "Hamás", "Pásmo Gazy", "Francie"]}
{"title": "Kamery v Krkonoších už jsou v ostrém provozu. Pokut za vjezd autem přibude", "time": "2025-09-12T16:36:00+02:00", "content": " Kamerový systém sledující auta u vjezdů do Krkonošského národního parku (KRNAP) už několik měsícůkritizují boudaři a majitelé nemovitostí. Od tohoto týdne platí nové opatření obecné povahy, které reguluje pohyb vozidel a parkování v národním parku. Správa parku začala v reakci na rostoucí počet nezákonných vjezdůtestovat telematický monitorovací systémuž před dvěma lety. V loňském roce zahájila přibližně 150 správních řízení. Poté, co začalo platit nové opatření, které nahradilo dokument z roku 2020, budou úředníci prohřešky sledovat důsledněji. „Doprava na území národního parku v posledních dvou letech dosáhla kritické úrovně. Přecházíme z pilotního provozu do ostrého a budeme se tomu věnovat mnohem intenzivněji. Díky novému opatření obecné povahy budeme schopni dělat regulaci dopravy efektivněji,“ sdělil mluvčí Správy KRNAP Radek Drahný. Na území národního parku je ze zákona o ochraně přírody a krajiny zakázaný vjezd automobilů, u každé cesty jsou zákazové značky. Výjimku mají majitelé nemovitostí a podnikatelé, správci sítí nebo složky integrovaného záchranného systému. Všichni ostatní musejí mít povolení k vjezdu, tedy musejí být registrováni v databázi správy parku. Opatření obecné povahy uvádí komunikace, po kterých mohou motoristé do národního parku jezdit, pokud k tomu mají oprávněný důvod. Týká se to třeba opravářů, údržbářů, dodavatelů a zaměstnanců horských bud nebo ubytovaných hostů. Novelizovaný dokument oproti verzi z roku 2020 snižuje počet vyhrazených cest. Vypadly z něj některé propojovací komunikace, na ně už není možné vjíždět vůbec. „Jednou z novinek je, že po vyhrazených cestách v katastru obce mohou jezdit autem obyvatelé s trvalým bydlištěm, což dosud bylo komplikovanější,“ poznamenal mluvčí. Museli se prokazovat povolením ke vjezdu, teď stačí, když se zaregistrují do vjezdové aplikace. Opatření dále uvádí, že u objektů v národním parku může stát pouze tolik vozidel, kolik má budova schválených parkovacích míst. Na příjezdech do národního parku je v současnosti devět kamer, další přibude do konce roku. Jsou ve Strážném, v Malé Úpě, v Černém Dole, na Zlatém návrší, u hotelu Děvín v Peci pod Sněžkou nebo na začátku Obřího dolu. „Kamery jsou na nejfrekventovanějších cestách a těch, které vedou do nejcennějšího území. Máme vytipováno dalších dvacet míst, kde by v budoucnu kamery měly být,“ uvedl Drahný. Správa KRNAP za monitorovací systém dosud zaplatila přes dva miliony korun. Kamery zaznamenávají registrační značky a systém podle databáze vyhodnocuje, jestli má auto oprávnění ke vjezdu. Před spuštěním nového systému strážci parku kontrolovali povolení namátkově přímo v terénu, kamery však monitorují každé vozidlo. Každé stanoviště je osazeno dvěma kamerami, vjezdovou a výjezdovou. Na vývoji systému ochranáři spolupracovali s ČVUT v Praze a s Technologickou agenturou České republiky. Kamery zabírají střed silnice, zapnou se pouze ve chvíli, kdy projede auto. V loňském roce po celých Krkonoších zaznamenaly 115 tisíc průjezdů, z toho víc než polovina byla neautorizovaných. S tím, jak boudaři postupně do evidence zadávají další subjekty a osoby, počet neznámých průjezdů klesá. Z letošních 93 tisíc systém nerozpoznal pouze 38 procent registračních značek. V některých místech se provoz už dramaticky snížil, jedna z kamer v Malé Úpě zaevidovala v porovnání s loňským rokem desetkrát méně vozidel. Kamery jsou většinou připojené na elektrickou síť, výjimkou je ostrovní kamera na Zadních Rennerovkách v nadmořské výšce přes 1 000 metrů. Ta má vlastní zdroj energie. „Palivový článek vyrábí elektřinu z metanolu. Je to ještě posíleno solárním panelem a bluetooth čtečkou. Snažíme se o kombinaci technologií, protože snímání probíhá 24 hodin denně sedm dní v týdnu,“ vysvětlil Josef Taláb, vedoucí oddělení projektového řízení na Správě KRNAP, který je garantem monitorovacího systému. V kamerové stanici pod Dvorskou boudou jsou dva kanystry s metanolem o objemu 28 litrů, což je dostatečná zásoba na výrobu elektřiny po celou sezonu. Právě enkláva Zadní Rennerovky v katastru Strážného patří k místům, kde v poslední době intenzita dopravy nejvíc narostla. „Od doby, kdy před víc než deseti lety byly zrušeny závory na vjezdech do národního parku, voláme po tom, aby se doprava regulovala. V posledních letech už to začalo být neúnosné, cesta ze Strážného k bufetu Na Rozcestí se podobala spíš Jižní spojce než území národního parku,“ upozornil starosta Strážného Tomáš Grégr (nestraník). Větší regulace dopravy ztěžuje život hlavně boudařům, kvůli zadávání registračních značek do systému jim přibyla práce navíc. „Je to pro nás komplikace, protože nám narostla administrativní zátěž,“ sdělil Karel Polívka, majitel horského hotelu Friesovy boudy. Mezi nejhlasitější kritiky patříspolumajitelka Luční a Labské boudy Klára Sovová. V létě na dva měsíce na protest proti povolenkové byrokraciiomezila provoz Luční boudy, která se nachází v klidovém území KRNAP. Tam platí ještě přísnější pravidla, ke vjezdu do klidového území je nutná výjimka ze zákona. Bufet a toalety Luční boudy byly k dispozici pouze ubytovaným návštěvníkům.Začátkem srpna se horský hotel znovu otevřel i běžným turistům. Snaha o regulaci dopravy v národním parku podle Sovové ohrožuje provoz hřebenových bud, pokuty pro dodavatele považuje za nezákonné. Správa KRNAP může za neoprávněný vjezd udělit až stotisícovou pokutu. Podle Drahného se dosavadní sankce pohybovaly od jednotek tisíc až po desetitisíce korun. Výše závisí na lokalitě a ochraně území, kam hříšník vjel. „Často se jedná o návštěvníky, kteří se nechávají navádět navigací. Pokud nemá aktualizované zákazy vjezdu, tak řidiči projedou národním parkem v dobré víře, že se jedou ubytovat, ale porušují zákon. Potom to jsou lidé, kteří si jezdí po horách autem na výlety. Tento typ autoturistiky do národního parku opravdu nepatří.“ Pro zvýšení povědomí o této problematice spustila správa parku od září kampaň v médiích a na sociálních sítích. Obyvatelé Krkonoš dostanou do schránek bulletin s vysvětlením, kdo a za jakých podmínek může autem vjet do KRNAP. Zákono ochraně přírody a krajinyzakazuje vjezd mimo zastavěné územínárodního parku.Výjimkumají složky integrovaného záchranného systému, správci vodních toků, provozovatelé vodovodů a kanalizací, majitelé a nájemci nemovitostí. Všichni ostatní musejí být zaevidováni v databázi, neboprokázat, že majízákonný důvodke vjezdu. Například pracovní smlouvou, objednávkou či dokladem o rezervaci ubytování. Pro usnadnění evidence správa parku už před dvěma lety vytvořilasamoobslužnou vjezdovou aplikacivjezd.krnap.cz, do které se majitelé vozidel mohou dobrovolně zaregistrovat. Jednou z možností jeosobněvinformačních centrechSprávy KRNAP. Doaplikacemají přístupregistrovaní vlastníciaprovozovatelé objektů, které leží mimo klidové území.Hostům, zaměstnancůmnebozásobovánímohou zajistit online evidenci. Takto evidovaná vozidla systém automaticky identifikuje jako legální vjezdy, v případě „neznámého“ vozidla úředníci mohou provozovatele vyzvat k doložení oprávněnosti vjezdu. Ke vjezdu do klidového území je potřeba výjimka ze zákona. Nežádají o ni majitelé objektů, ale přímo dodavatelské firmy.", "images": 5, "disc": 12, "tags": ["Královéhradecký kraj", "Zprávy z Trutnova a okolí", "Národní park", "Krkonoše: události i tipy pro volný čas", "Krkonošský národní park (KRNAP)", "Správa Krkonošského národního parku"]}
{"title": "V Česku se objevila leishmanióza. Nemoc koní ohrožuje i lidi, hledá se přenašeč", "time": "2025-09-12T16:18:00+02:00", "content": " Výzkumníci vyzývají chovatele, aby si více všímali příznaků nemoci. Na výskyt v tiskové zprávě upozornila Česká zemědělská univerzita (ČZU). Ročně ve světě onemocní více než milion lidí, zhruba 30 000 v důsledku nemoci zemře. „Ty čtyři případy, které jsme našli, spolu nesouvisejí a ta nákaza neputuje, takže ona někde koluje, aniž by se o ní vědělo. Je přehlížená,“ uvedl David Modrý z Fakulty agrobiologie, potravinových a přírodních zdrojů ČZU. Od roku 2023 zatím vědci nevědí o dalším případu. Leishmanióza totiž nepatří v EU mezi nákazy povinné hlášením, Státní veterinární správa (SVS) tak nemá žádnou oficiální statistiku potvrzených případů onemocnění, uvedla. Diagnostiku podle Modrého komplikuje i to, že část infekcí leishmaniózy může připomínat sarkoid, kožní nádor často diagnostikovaný u koní. „My si myslíme, že řada případů, které jsou diagnostikované jako sarkoid, ve skutečnosti můžou být leishmanióza,“ uvedl Modrý. Leishmaniózy existují desítky druhů. Zatímco jiným druhům leishmaniózy se vědci věnují už po desetiletí, o infekci potvrzené v ČR mnoho informací nemají, protože se dosud ve střední Evropě nevyskytoval. „Na té nemoci je nejzajímavější to, že vlastně o ní vůbec nic nevíme. Je to takové tajemné onemocnění v celosvětovém kontextu, a teď ještě navíc se vyskytlo překvapivě u nás, což vlastně nikdo moc nečekal,“ sdělil Modrý. Zmíněný druh nákazy se objevuje i v dalších zemích, v posledním týdnu se podle Modrého objevily například dva případy u koní ve Francii. Podle Modrého existuje víc teorií, jak se šíří. Buď se mohla do Česka dostat s již nakaženým koněm nebo prostřednictvím jiného zvířete. „Není pochyb o tom, že infekci přenáší krevsající dvoukřídlý hmyz. O kterého přenašeče se ale v ČR jedná, zatím nevíme, intenzivně po něm pátráme,“ dodal Jan Votýpka z Přírodovědecké fakulty Univerzity Karlovy. Vědci dosud při svých výzkumech například zjistili, že infekce je schopná přežívat i v experimentálních hlodavcích. Výzkum je ale bez dalších vzorků komplikovaný. „Potřebovali bychom najít další případy a na základě dalších infikovaných stád nebo skupin koní postupně analyzovat, jak se tam nemoc přenáší, a co s ní dělat, aby se zabránilo šíření,“ řekl Modrý. U koní se nemoc projevuje jako zduřelé kožní uzly v okolí očí nebo jinde na hlavě, které se s rozvojem onemocnění mohou měnit v plošné otevřené rány. Kdysi se leishmanióza vyskytla ve světě i u krav nebo krys, uvedl Modrý. Zatímco u koní je nákaza léčitelná, pro lidi je více nebezpečná, protože se projevuje jako celkové onemocnění, kdy nevznikají kožní léze, ale parazit proniká do vnitřních orgánů. „U lidí s poruchami imunity může způsobit smrtelnou infekci,“ dodal Modrý. Modrý předpokládá, že se onemocnění bude šířit dál, vědci proto vyzývají chovatele, aby si častěji všímali příznaků, a také by podle nich pomohlo, kdyby veterinární lékaři nemoc zařadili mezi hypotetické diagnózy. Na výzkumu spolupracuje s terénními veterináři a majiteli koní tým složený z odborníků z Masarykovy univerzity v Brně, ČZU, Veterinární univerzity Brno, Parazitologického ústavu Biologického centra AV ČR, Státního veterinárního ústavu a Univerzity veterinární medicíny ve Vídni.", "images": 3, "disc": 3, "tags": ["kůň", "onemocnění", "Leishmanióza", "Česká republika", "infekční onemocnění", "Česká zemědělská univerzita v Praze"]}
{"title": "Zloděj vykrádal výdejní boxy, uklidňoval se při tom skládáním Rubikovy kostky", "time": "2025-09-12T16:16:00+02:00", "content": " O případu informovala v pátek pražská policejní mluvčí Eva Kropáčová, která podotkla, že muž se dopustil celkem čtyř krádeží, přičemž ve dvou případech se mu podařilo schránky vybrat. Z kamerových záznamů, které policisté zveřejnili, vyplývá, že muž nejdříve zběžně zkoušel, jestli není některá schránka otevřená, poté odešel a nenápadně se vrátil s kovou tyčí. Tu využíval k prolomení zámků, pokud tyč nestačila, pomohl si čímkoliv dalším, co měl při ruce. „Při své neúspěšné krádeži ulomil jedny dvířka a ty taktéž použil na páčení, i přesto se mu nepodařilo nic odcizit. U výdejního boxu strávil více než hodinu a v průběhu vloupání se stihl navonět, a dokonce si přímo u již částečně vypáčeného boxu začal skládat Rubikovu kostku,“ sdělila Kropáčová podle které se první loupež stala ve Vršovické ulici. Podle policejní mluvčí dokázal muž ze schránek odcizit několik drobnějších předmětů. „Na Vršovickém náměstí se mu podařilo odcizit dvě krabice, v kterých bylo vodní chlazení procesoru a stojan na kytaru. K dalšímu vloupání došlo v ulici Počernická, kde se opět přineseným předmětem pokoušel vypáčit několik schránek, nicméně bezúspěšně. Poslední jeho případ, který se podařilo muži prokázat, byl z konce června letošního roku. Tehdy se opět pokusil vloupat do několika schránek, ale nic si zase neodnesl,“ dodala mluvčí. Uvedla, že na odcizeném zboží muž způsobil škodu za pouhých několik tisíc korun, avšak na samotných schránkách je škoda mnohonásobně vyšší a dosahuje až bezmála padesáti tisíc. „Kriminalisté na základě zajištěných stop, kamerových záznamů a další operativně pátrací činností zjistili totožnost podezřelého muže, kterého obvinili z trestného činu krádeže vloupáním, kdy mu v případě odsouzení hrozí trest odnětí svobody v délce až dvou let,“ dodala Kropáčová. Mapy poskytujeOpenStreetMappodOpen Data Commons Open Database License", "images": 2, "disc": 3, "tags": ["Praha", "Zprávy z hlavního města Prahy", "Rubikova kostka", "krádež", "vloupání"]}
{"title": "Lidovecký zastupitel svolává tryznu za zabitého Kirka v Týně. Mši povede kardinál Duka", "time": "2025-09-12T11:45:00+02:00", "content": " Mše se měla dle původní pozvánky konat v úterý v gotické kapli Panny Marie ve Staroměstské radnici v Praze. Nakonec ale nastala změna místa. Nově se má uskutečnit v Chrámu Matky Boží před Týnem v Praze. Začátek je plánovaný na pravé poledne. Sám Wolf pro iDNES.cz řekl, že v dané chvíli je společnost rozdělená. „Mše je sloužena za výraznou postavu dané doby. Nebude to ale jenom mše za Kirka, ale za všechny oběti jakéhokoli aktu terorismu nebo třeba i za Ukrajinu,“ přiblížil Wolf s tím, že Kirk podle něj představoval člověka, který velmi dobře komunikoval s mladými lidmi či diskutoval s oponenty. „Obecně by mše měla být pro každého, tak to je. Tato mše je za člověka, který přišel o život střelnou zbraní, byl na něj spáchán atentát ve veřejném prostoru,“ dodal Wolf s tím, že šlo o výraznou osobnost. Redakce rovněž požádala o vyjádření Dominika Duku. Dosud však odpověď nedorazila. POZOR ZMĚNA místa Mše⚠️.Vážení přátelé, dovolte mi Vás tímto pozvat na Mši svatou za Charlie Kirka, amerického konzervativního aktivistu a influencera, který proměnil malou studentskou skupinu v America First v jednu z nejvlivnějších sil republikánské politiky. Ať odpočívá ve Svatém pokoji.️datum: Úterý 16. 9. 2025, 12:00 hod.místo: Chrám Matky Boží před Týnem, Praha.Celebrovat bude J.Em.Kardinál Dominik Duka....Po mši bude položen slaměný věnec u Mariánského sloupu, kde může každý připíchnout smuteční stuhu se vzkazem pro Charlieho. Americký konzervativní aktivista Charlie Kirkbyl ve středu postřelen při vystoupení na univerzitě v Utahu. Americký prezident Donald Trump poté oznámil, že Kirk zemřel. Kirk byl vlivný influencer a jedna z hlavních tváří amerického republikánského tábora. Ve Spojených státech byl jedním z nejvýznamnějších aktivistů podporujících Trumpa a také známou konzervativní mediální osobností. Získal si miliony fanoušků a v roce 2012 spoluzaložil organizaci Turning Point USA, která prosazuje konzervativní politiku na středních a vysokých školách. Ve chvíli, kdy byl postřelen, Kirk odpovídal na otázku ohledně masových transgender střelců, uvedla americká stanice CNN. Těsně před střelbou zveřejnil příspěvek o připravovaném setkání s veřejností. „Univerzita je NADŠENÁ a PŘIPRAVENÁ na první zastávku americké Comeback Tour,“ napsal Kirk v příspěvku na X. Kirk a jeho skupina mladých konzervativců si vybudovali renomé prostřednictvím sociálních médií a podcastů. Kirkova schopnost komunikovat s davy mu zajistila klíčovou roli v MAGA hnutí Donalda Trumpa. Kirkovo evangelické křesťanské náboženství a rodina – byl ženatý s bývalou vítězkou soutěže Miss Arizona, se kterou měl dvě děti – byly v jeho politice v popředí a byl vnímán jako budoucnost konzervativního aktivismu. Mnohé však svými postoji dráždil.", "images": 3, "disc": 45, "tags": ["Charlie Kirk", "Dominik Duka", "Ungelt", "Jan Wolf (KDU-ČSL)", "Donald Trump"]}
{"title": "RECENZE: Vše při starém. Na albu Play je Ed Sheeran takový, jakého jej fanoušci chtějí", "time": "2025-09-12T16:00:00+02:00", "content": " V témž roce jako „Subtract“ vydal Sheeran ještě velmi osobní a niterné album Autumn Variations, na němž se vyzpívával ze svých chmur a těžkostí.  O Play pak zpěvák prohlásil, že jde o upřímnou reakci na nejtemnější období jeho života a jako taková to má být deska plná radosti, barev a energie. Připojte se ještě dnes a získejte:", "images": 5, "disc": 0, "tags": ["Ed Sheeran", "Kultura", "Play", "Autumn Variations"]}
{"title": "Ničí je bolesti hlavy, marně shánějí lék. V Česku chybí tablety na migrénu", "time": "2025-09-12T15:56:00+02:00", "content": " „Mám vztek. Všichni se dušovali, že léky budou, ale nejsou. Přála bych tomu, kdo je za to zodpovědný, aby alespoň jednou zažil pořádný záchvat migrény. Pochopil by, že to není legrace. Léky nutně potřebuji. A nejen já,“ říká 68letá Ivana Lukášová z Prahy. V pátek odpoledne šla do lékárny velkého řetězce s receptem na tablety Sumatriptan, ale nepochodila. „Dopadla jsem jak sedlák u Chlumce. Balení šesti tablet s 50 miligramy účinné látky neměli od žádného výrobce. Uvažovali, že by mi dali silnější tablety, stomiligramové. Souhlasila jsem. Ale když jsem zmínila, že si je budu dělit, řekli, že to nelze. A nedali mi nic,“ líčí žena. Migrénou trpí už 50 let, záchvaty mívá až třikrát týdně. Přicházejí nečekaně, nejčastěji ráno, takže musí mít doma tablety neustále. „Když jednu užiju, do hodiny se mi uleví. Už dříve jsem musela obejít nebo obvolat více lékáren, abych léky získala. Ale teď se situace vyhrotila tak, že je nemohu sehnat vůbec. Doma mám přitom poslední dva prášky. V pátek odpoledne k lékaři jít nemohu, půjdu až v pondělí. Snad mi předepíše jiné léčivo,“ popisuje seniorka. Ve stejné situaci je nyní řada pacientů. Mnozí žijí ve stresu a strachu, což jejich onemocnění zhoršuje. „Jsem v panice, co teď budu dělat,“ svěřuje se padesátiletá žena ze Středočeského kraje, která trpí migrénou od 14 let a také nemůže sehnat Sumatriptan předepsaný lékařem. „Když jsem dříve měla záchvat migrény při ženských problémech, bolesti byly tak silné, že ani prášky nezabíraly. Musela jsem na kapačky. Doufala jsem, že to skončí po přechodu, což se někdy stává, ale u mě bohužel ne,“ líčí žena. Problémy teď mívá při výraznějších změnách počasí asi třikrát za měsíc, někdy i častěji. „Budí mě to v noci. Když si vezmu prášek, do půlhodiny, nejpozději do hodiny zabere. Když ho nemám, bolí mě hlava tak silně, jako by chtěla prasknout. Kromě toho mě v té chvíli dráždí světlo i zvuky, zvracím,“ popisuje záchvaty migrény pacientka. Že léky chybí mnoha lidem, potvrzuje i předsedkyně pacientské organizace Migréna-help Rýza Blažejovská. „Je to velký problém. První signály se objevily už v létě, kdy museli pacienti včetně mě obvolávat nebo obíhat více lékáren. Dosud většinou lékárníci dokázali vydat nějaký zaměnitelný lék. Teď už ale nemají nic, takže řada lidí musí často znovu k lékařům, aby předepsali jiné léčivo. Jenže ne každému zabírá vše stejně - na někoho jiné léky nepůsobí, někdo má nežádoucí vedlejší účinky,“ vysvětluje Blažejovská. Zástupci ministerstva zdravotnictví i Státního ústavu pro kontrolu léčiv na dotaz zpravodajského portálu iDNES.cz uvedli, že dodávky některých léčivých přípravků s účinnou látkou sumatriptan jsou přerušené (Sumatriptan Actavis 50 mg a Sumatriptan Viatris 50 mg), ale na českém trhu by měly být dostupné alternativní přípravky se stejnou účinnou látkou i ve stejné síle, konkrétně Frimig 50 mg, Rosemig 50 mg a Rosemig Sprintab 50 mg. „Množství těchto léků u distributorů i v lékárnách je sice momentálně omezené, ale to neznamená, že na trhu nejsou. Jejich dostupnost v nejbližších lékárnách si mohou pacienti ověřit v mobilní aplikaci eRecept. A také lékaři vidí už při předepisování léčiv s omezenou dostupností, které lékárny v okolí je měly ještě předešlého dne skladem,“ říká ředitel lékového ústavu Tomáš Boráň. Pokud se ukáže, že žádné balení tablet se sumatriptanem o síle 50 miligramů v okolních lékárnách není, měli by podle Boráně lékaři s pacienty prodiskutovat možnost jiné medikace. „K dispozici jsou například přípravky se 100 miligramy sumatriptanu, které ale nelze dělit. Dále jsou na trhu nosní spreje či injekční roztoky. Lékař může zvážit také předepsání jiných typů léků ze skupiny triptanů, jako jsou Naramig, Relpax nebo Zolmitriptan Teva. Na trhu je i kombinovaný lék Frimig Duo obsahující sumatriptan a naproxen,“ dodává ředitel Boráň. Někteří lékaři tvrdí, že zatím výrazný výpadek léků na migrénu nezaznamenali. Lékárníci však potvrzují zkušenosti pacientů. „Sehnat padesátimiligramové tablety se sumatriptanem je problém. Daří se nám sehnat alespoň omezené množství stomiligramových, ale ty nelze dělit, takže to není adekvátní náhrada. Dostupný je zatím například sprej do nosu, ale ten nevyhovuje všem pacientům a působí jinak než tablety. Má rychlejší nástup účinku, čili pacientovi se uleví rychleji, ale na kratší dobu,“ říká lékárník Petr Krpálek z Prahy. Podobně reaguje i šéf Grémia majitelů lékáren Marek Hampel, který provozuje čtyři menší lékárny v Moravskoslezském kraji. „Už minulý týden jsme si nemohli objednat u distributorů padesátimiligramové tablety Sumatriptanu, pak nám sice přišlo pár balení Frimigu, ale vše bylo hned pryč a nové dodávky objednávat v tuto chvíli nelze. Sprej objednáme, ale na rozdíl od bezdoplatkových tablet musí pacient doplácet za jedno balení 228 korun,“ upozorňuje Hampel. A dodává, že ne všechny léky lze u všech pacientů snadno zaměnit. Přitom výrobce léku Sumatriptan Actavis má dodávky obnovit až příští rok v únoru. Podle lékového ústavu stojí za výpadkem těchto léků výrobní problémy. Podrobnosti výrobci nehlásí. Podle Rýzy Blažejovské ale v okolních zemích stejné léky dostupné jsou. „Přesnou situaci ohledně dostupnosti léků v dalších zemích neznáme. Obecně platí, že dostupnost se mezi jednotlivými státy liší z několika důvodů. Jedním z klíčových faktorů je dodavatelský řetězec, který je pro každou zemi specifický a závisí na smluvních podmínkách mezi výrobci, distributory a lékárnami v daném státě. Roli hraje i lokální poptávka,“ popisuje ředitel Boráň. Dalším faktorem podle něj je, že k výrobě léčivého přípravku mohou výrobci používat různé léčivé látky. „Proto může v některé zemi být výpadek a v jiné ne,“ vysvětluje ředitel Boráň. A dodává, že jde o celoevropský problém, který se řeší i na evropské úrovni. Podle mínění lékárníků je hlavní problém v nízké ceně léků na českém trhu. Za jednu tabletu platí pojišťovny deset korun. „Za tak nízkou cenu se výrobcům nevyplatí je do Česka dodávat, raději míří na trhy, kde toho prodají víc,“ říká Marek Hampel. I Petr Krpálek je přesvědčený, že za cenu pod výrobní náklady nikdo léky prodávat nechce. „Pokud nechceme neustále řešit výpadky léků, měly by se změnit cenová politika. Jak se ukazuje, nepomohlo ani opatření s omezenou dostupností léčiv, které mělo takovým situacím předcházet,“ dodává Krpálek. Mluvčí ministerstva zdravotnictví Ondřej Jakob ujišťuje, že vedení resortu situaci s nedostatkem léků na migrénu řeší. „Aktuálně prověřujeme možností, jak zajistit dostatečné množství těchto léčiv označených příznakem „omezená dostupnost, včetně případného mimořádného dovozu cizojazyčných šarží,“ říká Jakob.", "images": 5, "disc": 20, "tags": ["Migréna", "Tablet", "pacient", "Česká republika"]}
{"title": "Kapela Kryštof končí po třinácti letech s koncerty. Krajčo si dá pauzu i v divadle", "time": "2025-09-12T15:53:00+02:00", "content": " Letošní léto bylo na několik let posledním, kdy bylo možné zajít na koncert kapely Kryštof. „Poslední koncert odehrajeme 24. září v Liberci. Bude takový rozlučkový a pak koncertní činnost zatlumíme,“ potvrdil iDNES.cz Richard Krajčo. „Občas ji možná narušíme jedním dvěma malými koncerty za rok, abychom to nezapomněli a potěšili některé ultrafanoušky, se kterými jsme v kontaktu,“ dodal. Krajčo dále upozornil, že to nemá být chápáno jako konec či nějaká dlouhodobá pauza. „Neznamená to, že kapela přestane úplně pracovat. Už v listopadu jedeme točit nové písně do Anglie. Prostě jen opustíme koncertní pódia. Máme pocit, že jsme hráli opravdu intenzivně a dlouho; od roku 2012 neustále. Jsme v podstatě na takové třináctileté šňůře. Kapela se prostě potřebuje trošku nadechnout a lidé asi taky,“ vysvětlil. „Novou desku máme v podobě demáčů už hotovou, chybí nám asi dva texty. A máme i z půlky zaranžováno,“ upřesnil lídr skupiny k novému materiálu. Termín vydání ale zatím nové album nemá. „Až bude deska hotová, tak ji vypustíme. Možná i s tím, že nebudeme hrát. Nemáme ani termín vydání desky, ani termín návratu. Upřímně řečeno si myslím, že to dřív než za dva tři roky nebude,“ pokračoval. V bulváru se objevily zvěsti, že aktuální zastavení koncertní činnosti má souvislost s Krajčovým duševním zdravím. „To trochu ‚zplantali‘ dohromady z natáčení spotu pro dětské psychiatrické centrum v Motole, které vybírá peníze na novou léčebnou místnost. Za dětmi tam totiž chodím pravidelně diskutovat a ukazovat, že psychické problémy mohou být součástí života a že se s tím dá pracovat a žít. V rámci toho jsem poskytl rozhovor, kde jsem mluvil o tom, že mám problémy s panickou atakou,“ vysvětloval iDNES.cz. „Je pravda, že mne většinou začnou pronásledovat ve chvíli, kdy přichází velký pracovní stres. S rozhodnutím kapely dát si koncertní pauzu to ale přímo nesouvisí. I když jsem přemýšlel, že bude dobré dát tělu restart a reset, aby k tomu docházelo co nejméně,“ dodal. Na přerušení koncertů se totiž shodla celá kapela. „Naše země je hrozně malá, v nějakém tempu tu jedete na omezených pěti stech kilometrech nahoru a dolů. Aby se z toho obecně nestala povinnost a rutina a nadále v tom zůstala ta vášeň, nemůžete to brát jako ‚práci‘. A já to jako práci nikdy nebral, pro mne to byl vždy dar, něco jako zázrak a fantastický koníček, kdy si skládáme písně, které nás baví a máme za zády tisíce fanoušků,“ vysvětlil Krajčo. Pauzu si nicméně hudebník a herec dává i v divadle: „S Ungeltem jsem se domluvil, že si vyberu zhruba desetiměsíční volno, takže se vrátím někdy v druhé půlce května na pár představení před prázdninami.“ Bývalého herce Národního divadla lze na jevišti vidět pouze na této komorní pražské scéně, která s ním má na repertoáru dvě inscenace (Všechny báječný věci a Deštivé dny). Krajčo ještě upozornil, že listopadové a prosincové termíny jeho plánovaných sólových koncertů s ostravskou a hradeckou filharmonií zůstávají v platnosti. „Tím padne klec,“ uzavřel.", "images": 0, "disc": 56, "tags": ["hudební skupina", "koncert", "Richard Krajčo", "divadlo", "Kryštof"]}
{"title": "Trump pošle Národní gardu do Memphisu. Zásah plánuje i v New Orleansu", "time": "2025-09-12T15:52:00+02:00", "content": " „Dáme to do pořádku, jako jsme to udělalive Washingtonu,“ řekl Trump v rozhovoru s Fox News. Zmínil tak misi gardy v americkém hlavním městě, kde její povolání zdůvodnil vysokou kriminalitou. V srpnu, když vyslání gardy do Washingtonu oznámil, sliboval vymýtit bezdomovectví a pozavírat místní zločince. Nyní Trump řekl, že ho starostka metropoleMuriel Bowserovápožádala, aby gardisté ve městě zůstali. Ve Washingtonu nyní hlídkují více než dva tisíce vojáků. Není jasné, kdy jejich mise skončí, i když armáda před týdnem prodloužila nasazení Národní gardy ve Washingtonu až do 30. listopadu. Podobně Trump postupoval už v červnu v Los Angeles, kam vyslal čtyři tisíce příslušníků Národní gardy a 700 vojáků námořní pěchoty v reakci na protesty proti rozsáhlým imigračním raziím ve druhém nejlidnatějším městě USA. Demokratický guvernér Kalifornie Gavin Newsom se proti tomu vehementně bránil a taktéž se obrátil na soud, který rozhodl, že nasazení Národní gardy v jižní Kalifornii bylo nezákonné. Trump často hovoří o nasazení Národní gardy ve městech vedených demokraty, jako jsou Chicago, Baltimore nebo New York.", "images": 1, "disc": 10, "tags": ["Donald Trump", "Národní garda", "Spojené státy americké", "Memphis", "New Orleans", "Washington, D.C."]}
{"title": "Jedna věta ho stála život. Uběhlo 20 let od vraždy střihače Novy v centru Prahy", "time": "2025-09-12T15:45:00+02:00", "content": " Trest si David Lubina sám předpověděl. „To dopadne blbě. Pětadvacet let dostanu kvůli médiím. Udělali ze mě bestii, to bude komedie,“ uvedl tehdy jedenatřicetiletý muž, když mluvil se znalci. „Určitě to nebude po právu. Sice jsem zabil člověka, ale nechtěl jsem ho zabít. Kdybych zabil bezdomovce, tak bych nedostal ani patnáct let,“ dodal. Městský soud mu nejprve za vraždu uložil 23 let vězení. Přihlédl mimo jiné k tomu, že si Lubina odseděl 8,5 roku za loupež a z vězení vyšel v roce 2004. Mimo to se dříve dopustil i výtržností, krádeží a maření úředního rozhodnutí, když utekl z vězení. Navíc měl v době činu zakázaný pobyt v Praze. Vrchní soud později trest o dva roky zpřísnil. Rozsudek nakonec potvrdil Nejvyšší soud. (více o jeho verdiktu zde) Při výsleších o sobě Lubina mluvil opakovaně jako o grázlovi. Prý za to mohl jeho otec. „Trestal mě každý den. Vyrostl ze mě grázl, kterého to přestalo bolet,“ uvedl Lubina. Ve škole měl jako „živé dítě“ problémy. Znalcům řekl, že jedničku z chování měl snad jen jednou. Problémy měl podle svých slov s matematikou, fyzikou a češtinou. Nakonec se vyučil zedníkem, v rámci rekvalifikací ve vězení se stal i lakýrníkem a zámečníkem. Kde se mu líbilo, byla vojna. Strávil na ní 14 měsíců, absolvoval poddůstojnickou školu a v armádě chtěl zůstat. „Táta mi to zakázal, že bych byl vygumovaný zelený mozek,“ vysvětloval, proč mu vojenská kariéra nevyšla. Za své nejbližší označil rodiče a sestru. V době Velíškovy vraždy měl i přítelkyni. Po střelbě na Karlově náměstí k ní zašel a společně sledovali televizi. „Ukazovali tam identikit. David řekl, že to sedí na třicet procent národa. Více jsme se o tom nebavili,“ uvedla na policii. Lubina byl podle ní klidný. Když zjistila, že střílel on, byl to pro ní šok a nemohla tomu uvěřit. „Beru to jako souhru nešťastných náhod,“ řekla. O společném sledování televize vypovídal i Lubina. „Přítelkyně říkala, že to je hrozné, a já jsem neměl tu sílu jí říci, že jsem to udělal,“ uvedl. „Byl jsem opilý, jak zákon káže,“ zahájil svou výpověď na policii David Lubina. Popisoval, že moc nejedl, ale koupil si dva litry vína, které asi během hodiny vypil. Chystal se získat peníze. K tomu už si dříve pořídil pistoli. Nejprve se o to pokoušel na Praze 6, ale podle svých slov nenašel odvahu, tu si proto dodával právě alkoholem. Vražda Michala Velíška vzbudila velkou pozornost médií. I soudce vrchního soudu Jiří Lněnička uvedl, že se případ výrazně vymyká obvyklým vraždám. „Bez varování usmrtil člověka, který vystoupil na obranu jiného člověka,“ řekl. Od roku 2006 je na památku Michala Velíška udílena cena, která nese jeho jméno. Jako první ji dostal muž, který bránil sanitářku v nemocnici v Karviné před napadením skupinou útočníků. V roce 2014 dostal cenu šestnáctiletý student obchodní akademie ve Žďáru nad Sázavou Petr Vejvoda in memoriam, kterého v říjnu 2014 smrtelně pobodala psychicky nemocná žena, před kterou bránil spolužačku. O rok později získal cenu Jiří Nesázal, který zasáhl proti střelci z Uherského Brodu. Loni cenu převzal dvaapadesátiletý Josef Zima z Kladna, kterýzachránil mladý manželský pár před fyzickým napadením opilým mužem. Jeho pak cizinec napadl a způsobil mu zlomeniny, pohmožděniny a otřes mozku. Jak se dostal na Karlovo náměstí, nedokázal říci. I to, že si sedl k mladé dívce, považoval za náhodu. „Myslím si, že bych přisedl ke komukoli, kdo by seděl sám,“ uvedl. Co přesně následovalo, popisoval kvůli opilosti jen velmi obtížně. Studentka Eliška si do parku odskočila na svačinu. U soudu vypověděla, že když si k ní Lubina přisedl, vrazil ji pistoli do zad či do boku. Hrozil, že pokud s ním nepůjde, bude mít kulku v ledvinách či páteři. Když mu nabídla svoji kabelku, odmítl. Nereagoval ani na sliby, že nic neohlásí policii, když ji nechá na pokoji. Podle dívky pořád opakoval svou hrozbu o kulce v páteři. „Když jsem se ptala, proč by to vlastně dělal, proč by mě chtěl zastřelit, odpověděl, že už jen pro ten pocit,“ řekla. Během konverzace se snažila upoutat pozornost kolemjdoucích. Všiml si ji muž s kočárkem a ještě jeden mladý muž. Muž s kočárkem - Michal Velíšek dívku oslovil. Okamžitou reakcí byla rána z pistole, kterou měl Lubina odjištěnou už od chvíle, kdy si sedl na lavičku. Po ní následoval další výstřel. Znalci potvrdili, že druhá rána mířila Velíškovi do zad. „Nechci, aby to vyznělo nějak cynicky, ale první střela je nástřelná, druhá na jistotu,“ vypovídal David Lubina s tím, že je tak naučený. Ale proč vlastně střílel? Podle svých slov se obával dvojice blížících se mužů a toho, že bude muset zpět do vězení. Největší roli podle něj však hrála opilost. Tvrdil také, že jednal podvědomě - reagoval prý na Velíškův hlas. „Jako když jedete v autě, rozsvítí se před vámi něčí brzdová světla a šlápnete na brzdu,“ vysvětloval. Toho, že Velíšek měl kočárek, si prý nevšiml. Dívka, kterou Michal Velíšek zachránil, vypověděla, že se jí postřelený hned ptal, zda jeho malá dcerka v pořádku. Ona ji potom hlídala, zatímco Velíška ošetřovali záchranáři. Střihač televize Nova však zraněním později v nemocnici podlehl. Policie začala po vraždě okamžitě hledat pachatele. Vyšetřovatel Pavel Rosák vzpomíná, že jméno David Lubina ke střelci přiřadili čtyři až pět dní po vraždě. „Ze záznamů kamer byl na základě popisu pachatele z Karlova náměstí zjištěn pohyb totožného člověka v Praze 6 - Dejvicích. Na pořízených fotografiích, které byly následně uveřejněny, byl poznán David Lubina,“ vysvětlil. V té době se už však Lubina skrýval. Varoval ho známý, jehož jméno nikdy neprozradil. Lubina nejprve zvažoval, jak se přiblížit k domovu a vyhnout se policii. Nakonec to zavrhl. „Jediné místo, které jsem svým způsobem důvěrněji znal, bylo okolí Klánovic a Šestajovic, tak jsem se rozhodl zakopat tam,“ vypověděl na policii. Tu po zadržení i ke své zemljance dovedl.(jak úkryt vypadal najdete zde) Policii na Lubinovu stopu přivedl jeho další známý. Díky němu zjistila, že pobývá někde u Klánovic. Nejprve se ho tam chystala zadržet na nádraží, ale to se nezdařilo. Nakonec byl zadržen na stanici metra Černý most. V poutech skončil tři týdny po vraždě. „Důležitým okamžikem bylo vyhlášení odměny za dopadení Lubiny v televizi Nova. Policii se přihlásil člověk, se kterým byl Lubina jako jedním z mála v kontaktu. Ani tomu však nedůvěřoval natolik, aby mu prozradil, kde konkrétně se nachází. Tento svědek začal s vidinou odměny s policisty spolupracovat a Lubinu nasměroval na již zmíněný Černý Most,“ vysvětlil vyšetřovatel Rosák. Nova nabídla za informace vedoucí k dopadení vraha jejího střihače sto tisíc korun. A s policií spolupracovala, jako nikdy dříve. Stejně jako mnohé jiné redakce. „Televize Nova pro to udělala maximum. Cokoliv jsme potřebovali kdykoliv zveřejnit, okamžitě bez ohledu na denní noční dobu nám všechno zveřejňovali. A mám takový dojem, že se k tomu připojila veškerá média, která tehdy byla,“ vzpomíná v reportáži z roku 2015 šéf vyšetřovacího týmu Josef Lottes. V době zadržení působil Lubina jako zoufalec. „Věděl, že se po něm pátrá a už nevěděl kudy kam,“ popsal Rosák. Lubina při vyšetřování vraždy spolupracoval. Vraždu spáchal opilý, ale když byl střízlivý, choval se a působil jako slušný člověk. „Svého činu Lubina litoval, při výslechu i brečel. Otázkou je, zda byla jeho projevená lítost pravdivá či jen účelová. Osobně si však myslím, že svého činu skutečně litoval,“ uvedl vyšetřovatel. Trochu jiného názoru byl psycholog Jan Vymětal. Ten v úvodu uvedl, že výsledky testů u Lubiny odhalily nadprůměrný intelekt. Také ale řekl, že ho agresivita provází prakticky po celý život. Znalec u soudu uvedl, že Lubina byl dost inteligentní na to, aby věděl, že jednal nesprávně. Zároveň však řekl, že u obžalovaného jsou snížené pocity viny jak u předchozích činů, tak u projednávané vraždy. „Pokud jde o možnost resocializace, tak jsem se vyjádřil skepticky, spíše pesimisticky,“ řekl u soudu. Když Lubina mluvil o plánech do budoucnosti, zmiňoval že chce děti. „Když ne rodinu, tak aspoň děti,“ uvedl. Vyslovil také obavu, že až vyjde z vězení, nebude už jeho otec mezi živými. Z vězení mohl být Lubina podmínečně propuštěn teprve po odpykání dvou třetin trestu, což nastalo v roce 2022. Podle dostupných informací o propuštění nepožádal.", "images": 8, "disc": 70, "tags": ["Michal Velíšek", "Cena Michala Velíška", "David Lubina", "Po stopách vrahů"]}
{"title": "KLDR zpřísňuje už tak drakonické tresty, více popravuje za sledování cizích seriálů", "time": "2025-09-12T15:44:00+02:00", "content": " Materiál UNHRC navazuje na zprávu z roku 2014, která uváděla, že se KLDR dopustila zločinů proti lidskosti, a na základě rozhovorů s více než 300 svědky a oběťmi severokorejského režimu mapuje vývoj od té doby. Dohled nad obyvateli a jejich sledování se ve více než 26milionové zemi staly kvůli novým technologiím všudypřítomnější a tresty se zpřísnily – včetně například zavedení trestu smrti za údajná provinění, jako je sdílení zahraničních televizních seriálů. „Na základě zákonů, politik a opatření zavedených od roku 2015 jsou občané vystaveni zesílenému dohledu a kontrole ve všech oblastech života,“ stojí v závěru čtrnáctistránkové zprávy OSN. „Žádná jiná populace dnes nepodléhá takovým omezením,“ píše se v dokumentu. Diplomaté Severní Koreje v Ženevě ani v Londýně se zatím ke zprávě nevyjádřili. Pchjongjang dal ale už dříve najevo, že odmítá rezoluci UNHRC, která schválila zpracování nové zprávy o stavu lidských práv v zemi. Reuters podotýká, že aktuální zpráva upozorňuje také na omezená zlepšení v některých oblastech, mezi něž patří nižší míra používání násilí dozorci ve věznicích a nové zákony, které zřejmě posilují šance na spravedlivý proces.", "images": 1, "disc": 10, "tags": ["KLDR", "Organizace spojených národů (OSN)", "Londýn", "Pchjongjang", "Ženeva"]}
{"title": "S Putinem mi dochází trpělivost, a dochází rychle, prohlásil Trump", "time": "2025-09-12T15:01:00+02:00", "content": " „Docela dochází, dochází rychle,“ řekl Trump stanici Fox News ohledně míry své trpělivosti s ruským vůdcem, jenž pokračuje v agresi proti Ukrajině. Trump v kampani před loňskými prezidentskými volbami ve Spojených státech prohlašoval, že válku na Ukrajině ukončí velmi rychle. Od lednového návratu do Bílého domu se mu to však nepodařilo, nepomohlo ani osobní setkání s Putinem v polovině srpna na Aljašce. Rusko naopak zesiluje své vzdušné útoky na Ukrajinu a Trump své rozčarování z ruského přístupu už dal najevo několikrát. Dopady ruské války na Ukrajině v noci na středu pocítilo Polsko, které je členským státem Severoatlantické aliance. Polsko zaznamenalo 19 narušení svého vzdušného prostoru ruskými drony. Zatímco Trump incident s drony označil za možný omyl, představitelé Polska, ale také Německa, Evropské unii či Ukrajiny hovoří o ruském záměru. V pátek večer SELČ se kvůli průniku dronů nad Polsko mimořádně sejde na žádost Varšavy Rada bezpečnosti OSN.", "images": 2, "disc": 463, "tags": ["Donald Trump", "Vladimir Putin", "Ukrajina", "Polsko", "Válka na Ukrajině", "Spojené státy americké"]}
{"title": "Okamura mezi Bédou Trávníčkem a Mileiem. Lidé se baví jeho vystoupením", "time": "2025-09-12T14:55:00+02:00", "content": " Právě Javier Milei si své příznivce získal tím, že na předvolebních mítincích často nosil motorovou pilu. V zemi, kde inflace dosahuje stovek procent, slíbil razantně seškrtat veřejné výdaje. Okamura zvolil bezpečnější variantu s křovinořezem. Uživatelům sociálních sítí ale podobnost s Mileovými vystoupeními neunikla. „Mami, můžeme dostat Mileie? – Ne, jednoho máme doma. Vypadá nějak takhle,“ utahuje si z Okamury jeden z obrázků. V komentářích se pak objevily i posměšné poznámky o tom, že Okamura působí jako „Milei z dovozu“. Okamurovo hnutí čelilo stíhání za plakáty šířící nenávist, na kterých se objevily lidé černé pleti se zakrváceným nožem a heslem „Nedostatky ve zdravotnictví nevyřeší chirurgové z dovozu“. Podobně jako Milei plánoval zeštíhlit státní aparát i donedávna nejbohatší člověk světa Elon Musk, který se také nechal zvěčnit s motorovou pilou v ruce. Musk působil do května jako blízký poradce amerického prezidenta Donalda Trumpa. Okamura v internetových vtípcích také působí jako hrdina videoher. Barevná kombinace i jeho postoj z mítinku se hodí do legendární „mlátičky“ Mortal Kombat, která začala vycházet v 90. letech. O mnoho let později si získala srdce fanoušků další videohra z asijského prostředí, Ghost of Tsushima, kde hráč ovládá samuraje. I tam by se vtipálkům Okamura zamlouval. Hru ale raději překřtili na „Ghost of Czechia“, tedy Duch Česka. Celý Okamurův outfit z ostravského mítinku přímo vybízel k tomu, aby byl předseda SPD přetvořen na legendárního Bédu Trávníčka, který byl dlouhá léta symbolem reklam obchodu se zahradnickými potřebami. Béda Trávníček v 90. letech lákal i na kolo štěstí. Nyní to na internetu dělá Okamura.", "images": 10, "disc": 32, "tags": ["Volby do Poslanecké sněmovny 2025", "Tomio Okamura", "Javier Milei", "Česká republika", "Elon Musk"]}
{"title": "Jsme silní a takhle budeme válčit. Rusové svými manévry vysílají poselství Západu", "time": "2025-09-12T14:44:00+02:00", "content": " Manévry procvičí plánování úderů jadernými zbraněmi a raketami Orešnik.„Cílem je ukázat, že ruský prezident Vladimir Putin je stále silný a že válka na Ukrajině na Rusko neměla žádný vliv. Ale nemyslím si, že je to pravda,“ míní analytik Lance Landrum z Centra pro analýzu evropské politiky. Připojte se ještě dnes a získejte:", "images": 5, "disc": 24, "tags": ["vojenské cvičení", "Zpravodajství", "Rusko", "Bělorusko", "NATO", "Polsko", "Válka na Ukrajině", "Vladimir Putin"]}
{"title": "VIDEO: Mladíci na ulici okradli seniora, zvolili svérázné maskování", "time": "2025-09-12T14:39:00+02:00", "content": " Případ se stal před několika týdny, policisté o něm informovali až nyní.  Kriminalisté při vyšetřování podle kamerových záznamů a dalších důkazů zjistili, že si pachatelé seniora, který se vydal do města na nákup, nejprve vytipovali a nějakou dobu ho sledovali. V momentě, kdy poblíž nebyli jiní lidé, si stáhli trička, která si omotali kolem hlavy a zakryli si jimi obličej, aby se tak maskovali. „V nestřežený okamžik mu pak za běhu sebrali malou pánskou tašku,“ popsal mluvčí lounské policie Jakub Mareš. Doplnil, že okradený muž se snažil zloděje dostihnout, což se mu ale nepodařilo. Pachatelé penzistovi způsobili škodu přes devět tisíc korun. Při loupeži ho nezranili. Osmnáctiletý a devatenáctiletý muž ze Žatecka a dvacetiletý mladík z Mostecka byli zadrženi v místě svého bydliště. V případě prokázání viny jim hrozí až dva roky vězení.", "images": 0, "disc": 10, "tags": ["Zprávy z Loun, Žatce a okolí", "Ústecký kraj", "Žatec", "Mostecko", "Videozáznam"]}
{"title": "Polonahý muž vylezl v Praze na tramvaj a odmítal slézt. Zastavil provoz", "time": "2025-09-12T11:12:00+02:00", "content": " „Policie přijala oznámení v 5:45 ráno. Následně na místo vyjely všechny složky IZS,“ uvedla mluvčí pražské policie Eva Kropáčová. Vedoucí odboru komunikace Dopravního podniku hlavního města Prahy (DPP) Daniel Šabík také upřesnil, jak se muži podařilo vyskočit na tramvaj. „Dnes v 5:40 řidič tramvaje na lince 17 nahlásil na dispečink DPP, že mu v zastávce Dvorce ve směru do centra neznámá nahá osoba skočila ze střechy zastávkového přístřešku na střechu tramvaje a svévolně se po ní prochází. V dotčeném úseku DPP zavedl náhradní autobusovou dopravu X17,“ uvedl Šabík. Dvorce právě teď... Směr centrum nejezdí .. Dopravní podnik musel také vypnout napájení tramvaje, aby se polonahému muži nic nestalo. To podle mluvčího od 5:40 do 6:20, tedy ve všední den vytíženém období, zastavilo provoz na pražské lince 17 z Modřan do Holešovic. S jednatřicetiletým mužem se policisté následně opakovaně pokoušeli navázat komunikaci. To se ale dlouhou dobu nedařilo a až později muž sám dobrovolně slezl dolů. „S hlídkami odmítal komunikoval a z místa začal odcházet pryč,“ popsala Kropáčová. I proto policisté muže zajistili a provedli mu zkoušku na přítomnost omamných a psychotropních látek s negativním výsledkem. Dále si muže převzali do péče záchranáři a převezli ho na psychiatrické oddělení. „Převzali jsme do péče mladého muže kolem třiceti let, který trpí duševní poruchou,“ uvedla pro portál iDNES.cz mluvčí pražských záchranářů Jana Poštová. Policie už v minulosti řešila případ, kdy opilá žena vylezla na zastávku městské hromadné dopravy a odmítala z ní slézt. Případ z dubna letošního roku zaměstnal policii, ale i hasiče, kterým žena skopávala nastavený žebřík.", "images": 2, "disc": 5, "tags": ["Praha", "Zprávy z hlavního města Prahy", "Dopravní podnik hl. m. Prahy", "policie"]}
{"title": "Excesy za povodní 2024: windsurfing, paddleboardy i plavání ve vzedmutých řekách", "time": "2025-09-12T14:21:00+02:00", "content": " Povodně v Česku začaly v pátek 13. září 2024. V následujících dnech vyháněly lidi z domovů, braly životy a nechávaly za sebou spoušť, kterou stát později vyčíslil na více než 70 miliard korun. Varování meteorologů a reportáže v médiích ale řada lidí pochopila jako pozvánku k výletům a sportovním zážitkům. Na vzedmutou hladinu Odry v Ostravě se vypravili tři muži na paddleboardu. Z Polanky přijeli až do Ostravy-Zábřehu, kde je zastavili policisté. Další odvážlivci se vypravili na Hlučínské jezero na Opavsku, aby si užili windsurfing. „Znovu máme hlášený výskyt osob na hladině Hlučínského jezera, v tuto chvíli riskují nejen svůj život, ale zároveň zatěžují bezpečnostní složky řešením situací, kterým se dá předejít,“ komentovala to tehdy starostka Hlučína Petra Tesková. V jižních Čechách si zase šla zaplavat mladá žena do řeky Malše, která byla tou dobou už na prvním povodňovém stupni. Zábavu jí překazili strážníci, kteří její jednání označili jako nepochopitelné. Hlavně potom, co se jim svěřila, že ji lákala síla vody. A zbytečnou práci navíc měli i hasiči u Litoměřic, kteří zachraňovali posádku rozbitého motorového člunu. Sedm trosečníků na ně čekalo na ostrůvku na Labi. Hasiči museli vysvobozovat i mnohé adrenalinu lačné vodáky, kteří se rozhodli sjet některou z rozvodněných řek. „Lidé stále riskují. I přes zákaz plavby se prohání v lodích na rozbouřené Vltavě. Přestupek jsme předali k řešení policistům,“ komentovali jednu z takových situací hasiči. A kvetla také povodňová pěší turistika. V Praze se o rozruch postaral muž, který si v neděli 16. září časně ráno vyrazil za sportem do Vltavy. Skočil do ní na Smíchově, později ale zjistil, že proti síle vody nemá šanci. U Palackého mostu si ho všimli strážníci.  Proud ho zanesl až do blízkosti Karlova mostu, kde ho hasiči vytáhli a předali záchranářům na Kampě. Navíc byl údajně podnapilý. Jen v Praze se podobné přestupky řešily tři. Nejvíce hříchů za povodňové situace se Češi dopustili z lehkomyslnosti, nechyběly ale ani případy, kdy někdo zneužil tíživě situace jiných pro vlastní obohacení. Dodatečně tak padaly třebatresty za rabování, ne všechny případy se ale podařilo dořešit. Smutný výjezd měl napříkladvýjezd hasičů, při kterém jim neznámý pachatel vykradl auto, zatímco zasahovali při záplavách. A fatalisté na sociálních sítích nezapomněli dodat, že Češi si trest shůry v podobě deště a záplav asi zaslouží. Jak jinak vysvětlit, proč srážková oblačnost téměř přesně kopírovala hranice České republiky? jako národ bychom se nad tím měli zamyslethttps://t.co/ycbw9y2F9p Oběti:Zprvu bylo hlášeno 5 mrtvých a další pohřešovaní, od srpna 2025 je díky identifikaci nalezených ostatků uváděno 7 mrtvých. Škody:70,6 miliardy korun. Nejhůře postižené kraje:Moravskoslezský a Olomoucký Datum:13.-20. září 2024, stav nebezpečí po opadnutí vody platil někde až do prosince.", "images": 8, "disc": 1, "tags": ["Česká republika", "Záplavy (povodně)", "windsurfing", "Vltava"]}
{"title": "Pekarová prozradí důvod svého konce v politice v knize. Chce odejít do byznysu", "time": "2025-09-12T14:19:00+02:00", "content": " „Vyjde po volbách a formou rozhovoru v ní budu shrnovat celou svou kariéru a vysvětlovat i to, proč jsem se rozhodla v politice skončit,“ říká Pekarová Adamová vrozhovoru.Prozradilo rovněž, že by se po politice ráda vydala do byznysové sféry. Konkrétnější ale zatím být nechtěla, přestože svůj konec v politice oznámila předsedkyně TOP 09 v únoru. „Mé důvody jsou čistě zdravotního charakteru. Můj současný zdravotní stav mi neumožňuje účastnit se náročné předvolební kampaně, lékaři mi to naopak důrazně nedoporučují,“ uvedla tehdy. O jaké konkrétní zdravotní důvody šlo není veřejně známé. V rozhovoru pro Hospodářské noviny nicméně Pekarová Adamová uvedla, že nyní už je zdravá. „Vyžadovalo to opravdu změnu životního stylu, která byla dost výrazná a stále na ní pracuji. Pro mě byl vždy důležitý sport, ale postupně jsem na něj měla stále méně času. Takže jsem znovu začala sportovat a dala jsem si jako prioritu také spánek, který mi dlouho chyběl a nebyl vlastně vůbec kvalitní. Abych se uzdravila, tak jsem také kompletně změnila jídelníček, začala jsem meditovat a dávám si pozor na pohyb,“ říká například. Dodává také, že si více vaří a snaží se omezit spotřebu plastů a chemických výrobků v domácnosti. Také prý omezila alkohol, byť abstinentkou se nestala. Pekarové Adamové sice končí mandát až se sněmovními volbami na začátku října, oficiálně ale zůstává předsedkyní TOP 09 až do osmého listopadu, kdy má stranický sněm vybrat jejího nástupce. Hovoří se třeba o Jiřím Pospíšilovi nebo o současném ministrovi zdravotnictví Vlastimilu Válkovi. Sama Pekarová Adamová nechtěla spekulovat, kdo by se podle ní měl stát dalším lídrem. Co ale ví jistě, je to, že se nechce hlasitě angažovat v tom, kam by měla strana směřovat po jejím odchodu z čela tak jako třeba její předchůdce Miroslav Kalousek. „Rozhodně netoužím po tom jít ve šlépějích některých svých předchůdců, kteří měli nutkavou chuť stranu ovládat, i když nebyli ve vedení. Straně to nic dobrého nepřineslo, naopak,“ uvažovala Pekarová Adamová. „Ostatně Miroslav Kalousek nebyl sám, kdo nedokázal odejít z aktivní role ve straně. Viděli jsme to u Miloše Zemana nebo Václava Klause. Je to vlastně poměrně častý fenomén v české politice,“ pokračovala. Kalousek ale nebyl jediný bývalý straník, o kterém Pekarová v rozhovoru mluvila. Vrátila se i ke kauze Dominika Feriho, který byl odsouzen za dvě znásilnění a jeden pokus o něj. Odpykává si tříletý trest vězení. Kauzu označila za „nejtěžší období své kariéry“. „Tehdy byl velmi populární a kampaň pro mladé jsme měli postavenou výhradně na něm. Já jsem byla s ohledem na závažnost kauzy přesvědčena, že musí skončit okamžitě ve všech svých funkcích a na předsednictvu tento názor převládl. Ale rozhodně to pro mě nebylo politicky i lidsky snadné,“ svěřila se. Předsedkyně TOP 09 se také vrátila k některým svým výrokům, za které byla veřejností ostře kritizována. Jedním z nich byla nevhodná poznámka z atria Poslanecké sněmovny, kdy se ironicky zeptala redaktorky, zda „nemá na iPhone,“ když se snažila nahrát její řeč na telefon jiné značky. „Několikrát jsem se za to omluvila, byl to hloupý vtip a je mi to líto,“ řekla v rozhovoru. Naopak si dále stojí za svým stanoviskem, že menstruační potřeby by na veřejných místech neměly být zadarmo. V podcastu Insider se v srpnu proti takovému rozhodnutí vymezila. „Nezpochybňuju, že existuje něco jako menstruační chudoba. Že pro část žen a dívek to může být problém, ale řešením podle mě není to, že budu někomu něco dávat zadarmo nebo levněji. Řešením je, že tomu člověku umožním si na to vydělat,“ prohlásila. „Jsem pravicová politička a vlastní zodpovědnost je pro mě klíčová, i když se takové smýšlení dnes už příliš nenosí. Přece nemohu očekávat, že mi vždycky všichni zatleskají,“ okometovala svůj dřívější výrok nyní. Markéta Pekarová Adamová se stala členkou strany TOP 09 v roce 2009. Předsedkyní se stala o deset let později. V minulých volbách dotáhla koalici SPOLU k vítězství, když v Praze, kde byla Pekarová jedničkou, tato koalice získala přes 40 procent hlasů.", "images": 5, "disc": 152, "tags": ["Volby do Poslanecké sněmovny 2025", "Markéta Pekarová Adamová", "Rozhovor", "kniha", "TOP 09", "Miroslav Kalousek"]}
{"title": "Poláky pobouřila Trumpova slova. Ne, ruské drony nepřiletěly omylem, vzkázali", "time": "2025-09-12T09:49:00+02:00", "content": " „Také bychom si přáli, aby dronový útok na Polsko byl chyba. Ale nebyl. A my to víme,“ napsal anglicky polský premiér Donald Tusk na sociální síti X. „Ne, to nemohl být omyl,“ řekl už dříve během dneška v televizi Polsat News náměstek polského ministra obrany Cezary Tomczyk. „Sledujeme všechno, co se děje nad Ukrajinou, a závěry, k nimž na základě toho docházíme, jsou jednoznačné – při tak velkém útoku na Polsko nelze mluvit o omylu,“ uvedl také. Polsko, ale rovněž například představitelé Německa, Ukrajiny či Evropské unie předpokládají, že Rusko v noci na středu vyslalo bezpilotní stroje nad polské území záměrně. Ruská obrana průnik dronů do polského vzdušného prostoru nepopřela, tvrdí ale, že nešlo o úmysl, natož o útok. „Ne, to nebyl omyl,“ napsal ve čtvrtek v noci na sociální síti X v reakci na Trumpovo vyjádření polský ministr zahraničí Radoslaw Sikorski. V pátek šéf polské diplomacie přijel na předem neohlášenou návštěvu do Kyjeva a ve videu na síti X připomněl, že v noci na středu, kdy nad Polsko přiletělo 19 dronů, které označil za ruské, nad Ukrajinu přiletělo 400 dronů a 40 raket. „To nebyly omyly,“ zdůraznil před budovou polské ambasády. Vedoucí zahraničního odboru polské prezidentské kanceláře Marcin Przydacz řekl, že dronů nad Polsko vletělo 21 a že některé z nich byly v polském vzdušném prostoru něco přes deset vteřin a pak se vracely. Připustil, že „mezi nimi třeba byly i takové, které přiletěly trochu náhodou“. Deník Rzeczpospolita na svých internetových stránkách připomněl, že Trump ještě minulý týden Bílém doměujišťoval Nawrockéhoo skvělé spolupráci a blízkém spojenectví s Polskem. V souvislosti s jeho vyjádřením o možném omylu se server ptá, „co by museli Rusové udělat Polsku, aby se Trump jednoznačně postavil na stranu naší země“. Varuje, že současný šéf Bílého domu je loajální, ale více vůči Rusku než vůči Polsku. Agentura Reuters ve čtvrtek bez dalších podrobností s odvoláním na člověka obeznámeného s věcí napsala, že zástupci polské armády navštíví Ukrajinu kvůli výcviku zaměřenému na sestřelování dronů. Náměstek ministra obrany Pawel Zalewski v Polském rozhlasu řekl, že jedním z témat jednání Sikorského na Ukrajině jsou zřejmě i možné dodávky protidronových systémů pro Polsko, které chce čerpat ze zkušeností Ukrajinců. Varšava chce do obrany své východní hranice zařadit jak prvky pro rozpoznání dronů, tak pro jejich zneškodnění, uvedl Zalewski. V pátek večer SELČ se kvůli průniku dronů nad Polsko na žádost Varšavy mimořádně sejde Rada bezpečnosti OSN.", "images": 3, "disc": 263, "tags": ["Válka na Ukrajině", "Dron", "Polsko", "Donald Trump", "Ukrajina", "X (dříve Twitter)"]}
{"title": "Jindřichohradecké úzkokolejky zřejmě získá druhý zájemce, první nezaplatil včas", "time": "2025-09-12T09:33:00+02:00", "content": " Společnost Gepard Express proto požádala věřitelský výbor o prodloužení lhůty do 19. září. Výbor ale ve čtvrtek schválil, že přijme nabídku druhého v pořadí, společnosti Fexlin, za kterou stojí miliardář Otakar Moťka. Uvedly to weby Hospodářské noviny (HN) a Zdopravy. Rozhodnutí musí ještě schválit insolvenční soud. Jindřichohradecké místní dráhy chtěl koupit majitel Gepard Expressu Albert Fikáček. Nestihl však složit celou částku do půlnoci z 1. na 2. září. Do čtvrtečního dne se mu sice podařilo cenu za úzkokolejky doplatit v plné výši, pro věřitelský výbor ale už bylo pozdě. Podle vyjádření insolvenčního správce Davida Jánošíka pro web Zdopravy.cz neměl věřitelský výbor jinou možnost, než Fikáčka z řízení vyloučit a přijmout druhou nabídku ve výši 78,8 milionu korun. Jánošík po zveřejnění výsledku schůze věřitelského výboru seznámí se situací insolvenční soud. „Pokud bude soud souhlasit, vyzveme druhého účastníka v pořadí, aby doplatil kupní cenu, a bude na to mít také 60 dní,“ řekl Jánošík. Částka je 81,35 milionu korun, ze které se odečte pětimilionová kauce, kterou musel složit každý zájemce o koupi Zaplatit celou částku se podle firmy Gepard Express nepodařilo „z důvodu neprovedení transakce ze strany jednoho z partnerů na účet insolvenčního správce včas“. Společnosti k včasnému zaplacení celé částky nepomohl ani prodej autobusové dopravy firmě RegioJet, ani dvacetimilionová půjčka od města Jindřichův Hradec. Vložené peníze dostane město zpátky. „Pošle nám je zpět insolvenční správce. Od počátku jsme věděli, že poslední slovo bude mít v souvislosti s úzkokolejkou právě on, věřitelé a soud. Jsme každopádně připravení spolupracovat s každým, kdo bude mít zájem o její záchranu a provoz,“ reagoval pro iDNES.cz starosta Jindřichova Hradce Michal Kozár. Neznamená to ovšem, že by město automaticky poskytlo zmíněných 20 milionů i jinému zájemci o provoz. „S panem Fikáčkem jsme se potkávali dva roky a působil přímo na trati, jeho zájem o záchranu úzkokolejky byl obrovský,“ doplnil Kozár, který je také předsedou Sdružení měst a obcí Úzkokolejka. Podle jeho slov zástupci Fexlinu deklarují, že mají dostatek zdrojů na nákup. Nicméně v případě, že i z jejich strany přijde žádost o půjčku a finanční pomoc, starosta je připravený ji předložit zastupitelům. „Rozhodnutí věřitelského výboru svěřit trať firmě Fexlin přijímáme s pokorou,“ uvedl přímo Fikáček pro HN. Doufá, že pod novým vlastníkem se tratě znovu rozjedou a najdou smysluplné využití. „Jsme jediný dopravce, který tam teď může jezdit a který splňuje podmínky. Může tam třeba nějaký přibýt, v České republice je mnoho osobních dopravců, kteří jsou držiteli licence a bezpečnostního osvědčení a kterýkoliv z nich po uzavření smlouvy může na té dráze jezdit,“ vysvětlil Fikáček. Pokud si to nový majitel bude přát a insolvenční správce a výbor dovolí, hodlá pokračovat v pracích na trati jako dosud za vlastní náklady. Na 19. až 21. září připravili festival Obrataňka. Společnost Gepard Express ponese náklady na tento festival, který bude pro všechny cestující zdarma, původně mělo být jízdné placené. Každý den se koná v jiném městě s jiným programem, v Jindřichově Hradci, Nové Včelnici a Kamenici nad Lipou. Za firmou Fexlin podle webů stojí Otakar Moťka. Sedmašedesátiletý podnikatel už zachránil a stal se majitelem skláren Kavalier nebo textilky Veba. Zatímco Fikáčkův Gepard Express plánoval aspoň symbolické obnovení provozu letos v září, Moťka zřejmě bude postupovat obezřetněji, uvedly HN. K prodeji bylo 15 nádraží včetně budov, sedm z nich lze využívat pro rekreační ubytování. Dále se prodávaly dvě úzkorozchodné tratě z Jindřichova Hradce do Nové Bystřice a z Jindřichova Hradce do Obrataně, lokomotivy a vagony, různá vozidla, vybavení apartmánů, dopravních kanceláří, čekáren, kanceláří a opravny vozidel. JHMD loni získala povolení k provozu na tratích Nová Bystřice – Hůrky a Jindřichův Hradec – Kamenice nad Lipou. Vlaky jezdily jen v úseku Nová Bystřice a Hůrky. Věřitel Jan Kysela připravil reorganizační plán, který ale většina věřitelů letos v únoru nepřijala a Kysela následně plán stáhl. Českobudějovický soud pak na konci března vyhlásil konkurz.", "images": 6, "disc": 6, "tags": ["Jihočeský kraj", "Zprávy z dráhy", "Zprávy z Jindřichova Hradce a okolí", "Hospodářské noviny", "Gepard Express", "Česká republika", "Nová Bystřice", "Kamenice nad Lipou"]}
{"title": "Ruské manévry v Bělorusku a Baltu začaly. Polsko očekává provokace", "time": "2025-09-12T08:20:00+02:00", "content": " Cvičení Západ 2025, které agentura Reuters označuje za demonstraci síly Ruska a jeho spojence Běloruska, začalo v mimořádně vyostřené situaci jen dva dny poté, kdy Polsko poprvé od začátku ruské invaze na Ukrajinu nad svým územím sestřelilo cizí drony. Podle Varšavy šlo o ruské stroje. Polsko od pátku uzavřelo svoji hranici s Běloruskem, Litva na ní zpřísnila ostrahu. Moskva a Minsk manévry, do nichž se podle agentury DPA zapojí i 8000 vojáků na území Běloruska, oznámily dlouho před incidentem kolem narušení polského vzdušného prostoru. Mluvčí Kremlu Dmitrij Peskov ve čtvrtek řekl, že cvičení, které se uskuteční i v blízkosti Polska a Litvy, není namířeno proti žádné třetí zemi. Náměstek polského ministra obrany Cezary Tomczyk řekl, že se Polsko na cvičení v sousedních zemích připravovalo řadu měsíců. Připomněl, že Varšava jako protiváhu k manévrům do konce měsíce pořádá alianční manévry Železný obránce (Iron Defender), kterých se účastní kolem 30 000 vojáků, z nichž zhruba 5000 je u hranic s Běloruskem. Minsk opakovaně ujistil, že se všechny části cvičení uskuteční v „podstatné“ vzdálenosti od hranic se členskými státy NATO a Ukrajinou. Podle vyjádření Moskvy se manévrů účastní také pozorovatelé a vojenské kontingenty dalších partnerských zemí Ruska. Podle DPA jsou to především státy Organizace smlouvy o kolektivní bezpečnosti (ODKB), mezi jejíž členy patří například Arménie, Kazachstán, Kyrgyzstán či Tádžikistán. Běloruský ministr obrany Viktar Chrenin před časem uvedl, že ruská a běloruská vojska při cvičení procvičí plánování úderů jadernými zbraněmi a raketami Orešnik. Na běloruském území se uskuteční od pátku do úterý. Severoatlantická aliance na dobu cvičení naplánovala manévry na své straně hranice, které v Polsku a Litvě už začaly. Ruskojazyčný servis BBC dříve uvedl, že společné cvičení ruské a běloruské armády v únoru 2022 se ukázalo být kamufláží pro přípravu vpádu ruských vojsk na Ukrajinu. V Evropě dlouhodobě panují obavy, že by Rusko mohlo zaútočit v Suvalském koridoru podél krátké hranice Litvy a Polska, který odděluje Rusko od jeho kaliningradské exklávy. Běloruský autoritářský vůdce Alexandr Lukašenko nyní označil obavy, že by jeho země spolu s Ruskem mohla využít společného cvičení k útoku na Pobaltí a Polsko, za „naprostou hloupost“. Polský premiér Donald Tusk označil plánované manévry za velmi agresivní a uvedl, že jeho země je terčem rostoucího počtu provokací ze strany Ruska a Běloruska.", "images": 6, "disc": 298, "tags": ["Polsko", "Bělorusko", "Rusko", "Litva", "Baltské moře", "Varšava", "Moskva"]}
{"title": "Kriminalita mladistvých v Česku je na vzestupu. Od roku 2021 vzrostla o třetinu", "time": "2025-09-12T13:40:00+02:00", "content": " „Ze všech průzkumů vyplývá, že každá koruna, každé euro investované do prevence, se vrací,“ uvedl Rakušan. Efekt snažení podle něj bude postupný, je ale nejdůležitější. Zásadní podle Rakušana je, aby téma duševního zdraví nebylo tabuizované. „Musíme vytvořit systém, kdy se každý dovolá o pomoc, a vytvořit atmosféru, kdy se nikdo nebude bát si o pomoc také říct,“ řekl Rakušan. Součástí jsou ale i opatření týkající se například ochrany měkkých cílů. Rakušan ministrům představil český projekt Bezpečné dětství, který přináší komplexní, systematický a jednotnější přístup k prevenci násilí. „Samozřejmě jsme se bavili o tragických událostech, které potkaly nejenom Česko, ale i několik dalších států v posledních letech,“ řekl Rakušan. S ministry řešil také to, jak vytvářet preventivní programy pro nácvik situací, kdy útočí aktivní střelec, jaké jsou systémy varování, a jak vzdělávat pedagogy, ale i děti. Ministr vnitra Slovinska Boštjan Poklukar připomněl útok střelce na Filozofické fakultě Univerzity Karlovy z prosince 2023, nebo střelbu na gymnáziu ve Štýrském Hradci z letošního června. Žádná ze zemí podle něj nemusí být podobných událostí ušetřena, a proto je důležité, aby si státy vyměňovaly zkušenosti a usilovat o to, aby byly školy pro žáky a studenty bezpečným místem. Potřeba je podle Rakušana tvrdě postihovat domácí násilí, policie ho musí správně vyhodnocovat a adekvátně na něj reagovat. „Zároveň je potřeba pracovat s oběťmi, ale je potřeba pracovat i s násilníky,“ uvedl Rakušan. Více než 70 procent pachatelů podobných násilných trestných činů podle Rakušana prošlo nějakým typem despotické výchovy, šikanou nebo ostrakizací ve školním či dětském kolektivu.", "images": 1, "disc": 8, "tags": ["Česká republika", "trestná činnost", "Vít Rakušan", "ministr vnitra"]}
{"title": "Výduch z brněnského podzemí si lidé pletli s kanálem, trhovci do něj lili zkažený mošt", "time": "2025-09-12T13:23:00+02:00", "content": " „Toto není kanál. Tady dýchá brněnské Podzemí,“ stojí na ceduli poblíž Nové radnice na Dominikánském náměstí. Tam je tato cedule relativně krátkou dobu. Výduch vede do Mincmistrovského sklepa, do něhož se mohou podívat i turisté. Jenže zároveň je výduch v místech, kde bývají vánoční trhy a kde lze snadno zaměnit tento poklop s mříží od kanalizace. „Občas se děje, že tam lidé hážou nedopalky nebo něco vylejí, v podzemí to pak dělá neplechu a je tam nepořádek,“ líčí mluvčí Turistického informačního centra Hana Bánovská. Podle znalce brněnského podzemí Aleše Svobody je problém především se stánkaři, kteří si víko na náměstí spletou. Častěji se to děje na Zelném trhu, kudy vede hlavní návštěvnická trasa podzemního labyrintu a kde je velké tržiště nejen o Vánocích, ale každý den tu prodejci nabízejí ovoce a zeleninu. „Máme tam sice sifony, které část vody například z deště zadrží, ale když tam toho někdo vyleje hodně, tak už je to příliš a v podzemí to dělá zle,“ upozorňuje Svoboda. Podle Bánovské se tím jen dál zvyšuje vlhkost v podzemí, které už tak musí odvětrávat, aby nedegradovalo. „Jednou o vánočních trzích se nám stalo, že tam jeden z trhovců vylil zkažený mošt nebo něco podobného, proteklo to až dolů, kudy chodí lidé. Ještě měsíc to tam bylo cítit jako někde po mejdanu. Návštěvníci si mysleli, že tam dostanou nějakou ochutnávku,“ vypráví Svoboda veselou historku, co také museli řešit. Mincmistrovský sklep pod Dominikánským náměstím v Brně. Bánovská nicméně ubezpečuje, že nikomu nic v podzemí nehrozí, ostatně dosud nikdo nedostal „sprchu“ špinavé vody po hlavě. Spíš tak jde o preventivní opatření. Podle Svobody se snaží odlišnou barvou poklopu i cedulemi jasně upozornit, že se nejedná o kanalizaci. Informace podle něj dostávají i přímo trhovci, aby nic nikam na náměstí nevylévali, přesto se to čas od času stává.", "images": 6, "disc": 14, "tags": ["Zprávy z Brna-města a okolí", "Jihomoravský kraj", "Aleš Svoboda", "Zelný trh (Brno)"]}
{"title": "Sestřelili jsme stovky ukrajinských dronů, hlásí Rusko. Zasáhly klíčový přístav", "time": "2025-09-12T06:22:00+02:00", "content": " Moskevský starosta Sergej Sobjanin na telegramu informoval, že protivzdušná obrana zničila nebo jinak zneškodnila devět ukrajinských dronů mířících na Moskvu. V Leningradské oblasti bylo z bezpečnostních důvodů uzavřeno letiště Pulkovo a gubernátor Alexandr Drozdenko podle ruskojazyčného servisu BBC informoval, že hasiči hasí požár na plavidle v ropném přístavu Primorsk. Později ujistil, že nehrozí, že by se loď potopila, nebo že by z ní unikly ropné produkty. Primorsk je hlavní ruský přístav pro překládku ropy ve Finském zálivu. Nachází se na konci systému ropovodů. Hundreds of Ukrainian 🇺🇦 long-range drones are attacking Russia, flying in the direction of the Port of Ust-Luga, Primorsk, and the city of Saint Petersburghttps://t.co/twFme7Qp6K Ruské ministerstvo obrany ráno upřesnilo, že nad Leningradskou oblastí bylo sestřeleno 28 dronů. Nejvíce bezpilotních letounů, 85, bylo zneškodněno nad Brjanskou oblastí. Nad Smolenskou oblastí bylo zachyceno a zničeno 42 dronů, dodalo ministerstvo. O tom, kolik ukrajinských dronů se dostalo nad ruské území, Moskva neinformuje. V Belgorodě nedaleko hranic s Ukrajinou přišla v důsledku dronového útoku o život jedna žena, oznámil na telegramu starosta Valentin Demidov. Alexandr Bogomaz, gubernátor Brjanské oblasti sousedící s Ukrajinou, informoval, že ukrajinské drony v okolí města Pogar zasáhly mikrobus, který převážel zaměstnance jisté firmy. Pět lidí utrpělo zranění. Ukrajinské drony ve čtvrtek večer zaútočily také na školící středisko v Záporožské jaderné elektrárně, oznámila správa této Ruskem ovládané elektrárny na okupovaném ukrajinském území. Útok si nevyžádal oběti a informace o případných škodách se upřesňují, dodala Moskvou dosazená správa elektrárny. Rusko v noci nad Ukrajinu vyslalo 40 dronů, z toho polovina byla útočných, uvedlo ukrajinské letectvo. Protivzdušná obrana jich 33 sestřelila nebo zneškodnila za použití prostředků radioelektronického boje. Obyvatelé Sum v noci hlásili dva výbuchy. Ruské drony zasáhly průmyslovou zónu na okraji města a poškodily nebytové budovy a blíže neurčená vozidla, uvedla oblastní vojenská správa podle telegramového kanálu RBK Ukrajina. Záchranáři pod troskami našli tělo hlídače objektu. Dva lidé ráno zemřeli ve vsi Bytycja na severovýchod od Sum, kterou zasáhly zřejmě tři ruské rakety. Na telegramu o tom informovala regionální prokuratura. Nejméně pět lidí utrpělo zranění, přes deset domků je zničených. Ruská invaze na Ukrajinu trvá přes tři a půl roku a navzdory tlaku ze strany Spojených států, aby znepřátelené země uzavřely mír, zejména Rusko útoky zesiluje. V noci na neděli ruská raketa vůbec poprvé zasáhla budovu ukrajinské vlády v Kyjevě.", "images": 6, "disc": 56, "tags": ["Válka na Ukrajině", "Dron", "Rusko", "Ukrajina", "Moskva"]}
{"title": "VIDEO: Nebezpečné rozptýlení. Policie nasazuje proti telefonujícím řidičům motorku", "time": "2025-09-12T13:15:00+02:00", "content": " „Záběry nejsou z žádné speciální akce, ale z běžného výkonu služby,“ řekl k videu mluvčí krajského policejního ředitelství Jan Bílek. Od začátku letošního roku zaznamenali policisté takřka tisícovku podobných prohřešků. Vedle čtyř trestných bodů za telefonování za jízdy může řidič na místě dostat pokutu až 3 500 korun, ve správním řízení se pak sankce může vyšplhat až na deset tisíc. Nepozornost za volantem, jejíž příčinou může být právě i telefonování, je přitom jednou z nejčastějších příčin dopravních nehod na českých silnicích. Jenom v Karlovarském kraji jich policisté zatím v letošním roce řešili 1 529. „Zemřelo při nich deset lidí, přibližně 40 jich utrpělo těžká zranění,“ přiblížil smutnou statistiku Bílek. Bezpečná jízda přitom začíná u plně soustředěného řidiče. Jakékoliv rozptýlení, třeba právě telefon, může mít tragické následky. Cesta k bezpečnějšímu provozu přitom není podle Bílka složitá. Takřka každé moderní auto je totiž vybavené systémem handsfree, který umožňuje bezpečné telefonování. Pokud tímto zařízením vozidlo vybavené není, je nejbezpečnějším řešením zastavit a hovor, případně zprávu vyřídit ve stojícím voze. „Soustřeďte se pouze na řízení, život máme pouze jeden,“ shrnul prevenci mluvčí.", "images": 2, "disc": 9, "tags": ["Karlovarský kraj", "Zprávy z Karlových Varů okolí", "Telefonní hovor", "policie", "silnice"]}
{"title": "Vzkaz Ficovi a Orbánovi. Musíte skoncovat s ruskou ropou, naléhá Trumpův ministr", "time": "2025-09-12T13:05:00+02:00", "content": " Na akci pořádané think-tankem Center for European Policy Studies americký ministr vyzval zbývající kupce ruských fosilních paliv v EU, aby s tím přestali a místo toho nakupovali od USA. Pro Evropu by bylo lepší, kdyby své dodávky získávala od „svých přátel“, dodal. Na dotaz bruselského serveru Politico, zda by země jako Maďarsko a Slovensko, které se postavily proti snahám Evropské komise o postupné ukončení dodávek ruského plynu, měly konečně ukončit své dohody s Kremlem, Wright odpověděl: „Rozhodně.“ Návrh, se kterým přišla komise, zakazuje dovoz zemního plynu pocházejícího z Ruska nebo vyváženého přímo či nepřímo z Ruska, jakož i poskytování služeb v terminálech LNG v Evropské unii zákazníkům z Ruska. Navrhované nařízení bude projednáno v rámci legislativního procesu spolurozhodování, což znamená, že jeho přijetí bude záležet na Evropském parlamentu a Radě EU, která zastupuje členské státy. Přijetí v Radě bude vyžadovat kvalifikovanou většinu. Vzhledem k tomu bude možné Budapešť a Bratislavu přehlasovat.", "images": 1, "disc": 78, "tags": ["Ropa (nafta, zemní olej, černé zlato)", "Evropská unie", "Rusko", "Donald Trump", "Evropská komise", "Maďarsko", "Slovensko"]}
{"title": "KSČM se neměla schovávat za Stačilo!, spojuje se s populisty, říká komunistka od Paroubka", "time": "2025-09-12T13:00:00+02:00", "content": " Dnes je Vrzalová členkou strany, jejíž generální tajemník žije v Rusku. Tam ostatně ona sama poslední dva roky opakovaně jezdí. Proč nejezdí také na Ukrajinu a jak vidí tamní současnou válku? Co jí vadí na hnutí, jejíž hlavní tváří je Kateřina Konečná? A proč se nyní spojila s expremiérem Jiřím Paroubkem a jeho ČSSD (Česká suverenita sociální demokracie)? Před rokem jste opustila KSČM kvůli nesouhlasu s projektem Stačilo! Bylo to v době, kdy váš manžel byl lídrem Stačilo! v krajských volbách a stal se na hejtmanství zastupitelem. Odešla jste na Vysočině z KSČM sama, nebo vás bylo víc?Bylo to čistě moje osobní rozhodnutí. Odešla jsem sama, dokonce i manžel zůstal v KSČM a normálně za Stačilo! i teď kandiduje ve volbách. Připojte se ještě dnes a získejte:", "images": 5, "disc": 16, "tags": ["Česká suverenita sociální demokracie", "Zprávy z Jihlavy a okolí", "Kateřina Konečná", "okres Jihlava", "Volby do Poslanecké sněmovny 2025", "Vysočina", "Vysočina", "Zpravodajství"]}
